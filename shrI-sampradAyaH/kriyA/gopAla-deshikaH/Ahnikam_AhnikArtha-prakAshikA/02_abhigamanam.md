+++
title = "०२ अभिगमनम्"

+++

<details open><summary>विश्वास-प्रस्तुतिः</summary>

अथाभिगमनम्
</details>

<details><summary>मूलम्</summary>

अथाभिगमनम्
</details>



<details><summary>आह्निकार्थप्रकाशिका</summary>

प्रतिजानीते **अथाभिगमनम्** इति - मया सङ्गृह्यत इति शेषः।  

वङ्गिवंशेश्वरोक्त-निर्वेद-वाक्यान्य् उदाहरति उत्थायेत्यादिना ।
</details>

## निर्वेदः

<div class="js_include" url="/AgamaH_vaiShNavaH/shrI-sampradAyaH/kriyA/vangi-vaMsheshvara-kArikA/01_abhigamaH/01_yogAntam/01_prAtarnirvedakArikAH/"  newLevelForH1="5" includeTitle="false"> </div>  


<details open><summary>विश्वास-प्रस्तुतिः</summary>

इति निर्विण्णो भूत्वा
</details>

<details><summary>मूलम्</summary>

इति निर्विण्णो भूत्वा
</details>

## सात्त्विकधृतिः, सङ्कल्पः

<div class="js_include" url="/AgamaH_vaiShNavaH/shrI-sampradAyaH/kriyA/vangi-vaMsheshvara-kArikA/01_abhigamaH/01_yogAntam/02_sAtvikadhRtiH/"  newLevelForH1="5" includeTitle="false"> </div>  

<div class="js_include" url="/AgamaH_vaiShNavaH/shrI-sampradAyaH/kriyA/vangi-vaMsheshvara-kArikA/01_abhigamaH/01_yogAntam/03_pAnchakAlikakriyAsaMkalpaH/"  newLevelForH1="5" includeTitle="false"> </div>  



[[32]]



<details open><summary>विश्वास-प्रस्तुतिः</summary>

… इति सात्त्विक-धृतिम् अवलम्ब्य,  

> कृतञ्च करिष्यामि भगवन्  
> नित्यनेन भगवत्-प्रीत्य्-अर्थेन  
> महा-विभूति-चातुरात्म्य-भगवद्-वासुदेव-पादारविन्दार्चनेनाभिगमनेन भगवत्कर्मणा  
> भगवन्तं वासुदेवम् अर्चयिष्यामि,
> 
> भगवतो बलेन, भगवतो वीर्येण, भगवतस् तेजसा, भगवतः कर्मणा+++(=कर्तुर् ईप्सिततमेन)+++,  
> भगवतः कर्म+++(=क्रियां)+++ करिष्यामि -  
> भगवतो वासुदेवस्य, 

इत्य् अनुसन्धाय 

> भगवान् एव स्व--नियाम्य--स्वरूप-स्थिति-प्रवृत्ति--स्व-शेषतैकरसेन  
+++(स्वीयैर् नियाम्यैः स्वरूप-स्थिति-प्रवृत्तिभिः स्वशेषता = स्वपरार्थता, सैव +एकरसो यस्य सः [आत्मा])+++  
मया  
> स्वकीयैश् चोपकरणैः स्वाराधनैक-प्रयोजनाय  
> परम-पुरुषस् सर्व-शेषी  
> स्व-शेष-भूतम् इदम् अभिगमनाख्यं कर्म  
> (स्वस्मै) स्वप्रीतये स्वयम् एव कारयति  

+इति त्यागं कृत्वा, 
</details>

<details><summary>मूलम्</summary>

… इति।  
सात्त्विकधृतिमवलम्ब्य, कृतञ्च करिष्यामि भगवन्नित्यनेन भगवत्प्रीत्यर्थेन महाविभूतिचातुरात्म्यभगवद्वासुदेवपादारविन्दार्चनेनाभिगमनेन भगवत्कर्मणा भगवन्तं वासुदेवमर्चयिष्यामि, भगवतो बलेन भगवतो वीर्येण भगवतस्तेजसा भगवतः कर्मणा भगवतः कर्म करिष्यामि भगवतो वासुदेवस्य, इत्यनुसन्धाय भगवानेव स्वनियाम्यस्वरूपस्थितिप्रवृत्तिस्वशेषतैकरसेन मया स्वकीयैश्चोपकरणैः स्वाराधनैकप्रयोजनाय परमपुरुषस्सर्वशेषी स्वशेषभूतमिदमभिगमनाख्यं कर्म(स्वस्मै) स्वप्रीतये स्वयमेव कारयतीति त्यागं कृत्वा, 
</details>



<details><summary>आह्निकार्थप्रकाशिका</summary>

सात्त्विक-धृत्य्-आलम्बनस्य कैङ्कर्य-प्रवृत्ति-हेतुतया  
तद्-उक्त्य्-अनन्तरम्  
अभिगमन-सङ्कल्प-सात्त्विकत्यागाव् आह **ओं कृतञ्चेत्या**दिना।  

> आचम्य वाग्यतो भूत्वा  
प्रारभेत समर्चनम् ।  
अर्चयामि त्वदीयोऽहं  
त्वद्-दत्तैरौपचारिकैः ।  
सांस्पर्शिकैर् इति ब्रूयाद्  
एनम् आभ्यवहारिकैः । 

इत्य् अहिर्-बुध्न्य-संहिताष्टाविंशाध्याय-वचनानुसारात्  
परिजन-परिच्छद-ध्यान-विधेश् च इज्याद्य्-अन्तयोः  
भाष्यकारैर्  
औपचारिकादि-भोग-हेतुक-  
परिजन-परिच्छदान्वित-स्वात्म-प्रीति-बोधक-  
सात्त्विक-त्याग-वाक्य-रचनम् अनुगृहीतम् ।  
तद्-व्यतिरिक्त-कर्मसु उक्त-भोग-परिजन-परिच्छद-ध्यानान्वयाभावात् -   
श्री-गीता-भाष्य-स्थ-सात्त्विक-त्याग-वाक्ये  

> स्वकीयैश् चोपकरणैस्  
> स्वाराधनैक-प्रयोजनाय  
> परम-पुरुषस् सर्व-शेषी सर्वेश्वरस्  
> स्वयम् एव कर्माणि कारयति

+इत्य् अनुगृहीततत्वात्  
श्रीगीतार्थ-सङ्ग्रह-रक्षायां तस्यैवानूदितत्वात्  
शिष्टाचार-सम्प्रदायाच् च  
स्वाराधनैक-प्रयोजनायेत्यादि सात्त्विक-त्याग-वाक्यम् अनुगृहीतम् । 

एतेन इज्या-व्यतिरिक्ताभिगमनादि-सात्त्विक-त्याग-वाक्येषु  
परिजन-परिच्छदान्वितत्वं वदताम् एकान्यपरेषां+++(←एक+अन्य+पर)+++ पक्षः,  
पञ्च-काल-क्रिया-दीपोक्तः  
औपचारिकादि-भोगाधीन-  
परिजन-परिच्छदान्वित-स्वात्म-प्रीति-बोधकाभिगमन-सात्त्विक-त्याग-वाक्य-पक्षश् च प्रत्युक्तः। 

पूर्वोदाहृत-प्रमाणाचार्यपाद-श्रीसूक्ति-शिष्टाचारैर्  
अपर-रात्र-योगस्य ब्राह्म-मुहूर्त-प्रबोध-समय-कर्तव्यत्वात् 
ब्राह्मान् मुहूर्ताद् आरभ्य  

> उत्थानादि-क्रमाद् एतद्

इत्याचार्य-पादोदाहृत-प्रमाणेन  
निर्वेद--सात्त्विक-धृत्य्-आलम्बनयोर् अप्य्  
अभिगमन-काल-कर्तव्यत्वावागमाद्  
**अभिगमन एवान्तर्भावः** -  
यथा श्रीभाष्यादि-मङ्गल-श्लोकस्य  
ग्रन्थ-समाप्त्य्-अर्थस्यापि  
प्रथम-पादादाव् अन्तर्भावः,  
तद्-वद् इति हृदयम् ।
</details>

## विघ्न-विनाशः
[[33]]

<details open><summary>विश्वास-प्रस्तुतिः</summary>

करिष्यमाण-कैङ्कर्य-प्रतिबन्ध-निवृत्त्यर्थं 
</details>

<details><summary>मूलम्</summary>

करिष्यमाणकैङ्कर्यप्रतिबन्धनिवृत्त्यर्थं 
</details>

<details><summary>आह्निकार्थप्रकाशिका</summary>

कैङ्कर्य-प्रतिबन्धक-निवृत्ति-प्रार्थन-तन्-मन्त्रादिकम् आह **करिष्यमाणे**त्यादिना । 
</details>

<div class="js_include" url="/AgamaH_vaiShNavaH/shrI-sampradAyaH/kriyA/vangi-vaMsheshvara-kArikA/01_abhigamaH/01_yogAntam/04_pratibandha-nivRttiH/"  newLevelForH1="5" includeTitle="false"> </div>  


<details open><summary>विश्वास-प्रस्तुतिः</summary>

इति मन्त्रेण सदाचार्योपदिष्टेन प्रतिबन्धकनिवृत्तिं सम्प्रार्थ्य,
</details>

<details><summary>मूलम्</summary>

इति मन्त्रेण सदाचार्योपदिष्टेन प्रतिबन्धकनिवृत्तिं सम्प्रार्थ्य,
</details>

<details><summary>आह्निकार्थप्रकाशिका</summary>

तदुक्तं -

> यद् अयम्  
> अपवर्गाङ्कुर-भूत-  
> स्वयम्-प्रयोजन-  
> स्वामि-कैङ्कर्य-महानन्द-लाभः 
>
>> विघ्नायुतेन गोविन्दे नृणां भक्तिर् निवार्यते  
> 
> इति कथं भविष्यतीति भयाद्  
> अनन्तरं प्रतिबन्धक-निवृत्तिं प्रार्थ्य 
>
>> एतत्क्रियाविरोधीनि प्राचीनान्यशुभानि मे ।  
>> कर्माण्यनन्तान्यच्छेद्यान्यनादीन्यशुचीन्यपि ॥ 

इत्यादि ।  

> स च प्रार्थनामन्त्रः 
> 
>> त्वय्याराधनकामोयम् 
>
> इत्यादिकः यथान्यायं देशिकसकाशादधीत्यात्रान्वहं प्रयोक्तव्यः ।  
> एवम् एव सर्वेषां मन्त्राणां समाधिः ।  
> विपर्यये हि नैष्फल्यं दृष्टादृष्ट-प्रत्यवायश् च  
> तेषु तेषु शास्त्रेषु पठ्यते । 
>
> > यदृच्छया श्रुतो मन्त्रश्  
छन्नेनाथ छलेन वा ।  
पत्रेक्षितो वा व्यर्थस् स्यात्  
प्रत्युतानर्थदो भवेत् ॥
>
> इति ।
</details>

[[34]]


## ध्यानम् सप्रपदनम्


<details open><summary>विश्वास-प्रस्तुतिः</summary>

निर्विघ्न-कैङ्कर्य-हेतु-भूत-  
भगवत्-प्रसाद-सिद्ध्यर्थं  
भगवन्तं **ध्यातु-कामः** 
</details>

<details><summary>मूलम्</summary>

निर्विघ्नकैङ्कर्यहेतुभूतभगवत्प्रसादसिद्ध्यर्थं भगवन्तं ध्यातुकामः 
</details>



<details><summary>आह्निकार्थप्रकाशिका</summary>

अथ निर्विघ्न-कैङ्कर्य-भगवत्-प्रसाद-सम्पादनम् आह **निर्विघ्नेत्यादिना** ।  
तद् उक्तम् -  
एवं-विध-निर्विघ्न-कैङ्कर्य-सिद्धिर् अपि 

> सङ्कल्पादेव भगवान् तत्त्वतो भावितात्मनाम् ।  
वृत्तान्तमखिलं कालं सेचयत्यमृतेन तु ॥

इति श्रीसात्वतादिकथितप्रकारेण  
भगवत्प्रसादाद् एव भविष्यतीति  
तत्-सिद्ध्यर्थम् अपि  
प्रथमं हरेर् एव ध्यानमुच्यते ॥ 
</details>



<details open><summary>विश्वास-प्रस्तुतिः</summary>

स्वाचार्य-प्रभृति-भगवत्-पर्यन्त-गुरु-परम्परा-प्रपदन-पूर्वकं  
भगवन्तं **प्रपद्य**
</details>

<details><summary>मूलम्</summary>

स्वाचार्यप्रभृतिभगवत्पर्यन्तगुरुपरम्पराप्रपदनपूर्वकं भगवन्तं प्रपद्य
</details>



<details><summary>आह्निकार्थप्रकाशिका</summary>

इत्यादिभगवत्प्रपदनं गुरुपरम्पराप्रपदनपूर्वकमित्याह - **स्वाचार्यप्रभृतीत्या**दिना - अत्र प्रमाणम् आचार्यश्रीसूक्त्यादिकं पूर्वमेव दर्शितम् । 
</details>

<details open><summary>विश्वास-प्रस्तुतिः</summary>

अखिल-हेयेत्यादिना पूर्वोक्त-प्रकारेण भगवन्तं ध्यात्वा,
</details>

<details><summary>मूलम्</summary>

अखिलहेयेत्यादिना पूर्वोक्तप्रकारेण भगवन्तं ध्यात्वा,
</details>



<details><summary>आह्निकार्थप्रकाशिका</summary>

गद्योक्तध्यानप्रकारमाह **अखिलहेयेत्या**दिना तदुक्तम् । 

> भगवच्-छास्त्र-तद्-उपब्रह्मण-नित्य-गद्य-स्तोत्रादिषु  
> विप्रकीर्णोक्तं ध्यानं  
> यथावगमं समाहृत्यानुतिष्ठेत् 

इति ।
</details>

[[35]]
 


<details open><summary>विश्वास-प्रस्तुतिः</summary>

"सव्यं पादम्" इत्युक्तप्रकारेण वा ध्यात्वा,
</details>

<details><summary>मूलम्</summary>

सव्यं पादमित्युक्तप्रकारेण वा ध्यात्वा,
</details>

## सङ्कीर्तनम्

<details><summary>आह्निकार्थप्रकाशिका</summary>

गद्योक्तध्यानाशक्तं प्रत्याह - **सव्यं पादमित्युक्तप्रकारेण वेति** । 
</details>


<div class="js_include" url="/AgamaH_vaiShNavaH/pAncharAtrAgamaH/parameshvara-saMhitA/aMshaH/002_OM_namo_vAsudevAya/"  newLevelForH1="5" includeTitle="false"> </div>  



<details open><summary>विश्वास-प्रस्तुतिः</summary>

इति पारमेश्वरोक्तप्रकारेण सङ्कीर्त्य,
</details>

<details><summary>मूलम्</summary>

इति पारमेश्वरोक्तप्रकारेण सङ्कीर्त्य,
</details>

[[36]]



<details open><summary>विश्वास-प्रस्तुतिः</summary>

> ओं श्रियै नमः,  
ओं भूम्यै नमः,  
ओं नीलायै नमः,  

इत्यादिक्रमेण देव्यादि-नामान्य् अपि **सङ्कीर्त्य**, 
</details>

<details><summary>मूलम्</summary>

ओं श्रियै नमः, ओं भूम्यै नमः, ओं नीलायै नमः, इत्यादिक्रमेण देव्यादिनामान्यपि सङ्कीर्त्य, 

</details>


<div class="js_include" url="/AgamaH_vaiShNavaH/shrI-sampradAyaH/kriyA/vAtsya-varada-paramArtha-shloka-dvayam.md"  newLevelForH1="5" includeTitle="false"> </div>  


<details open><summary>विश्वास-प्रस्तुतिः</summary>

इत्यपि **सङ्कीर्त्य**,
</details>

<details><summary>मूलम्</summary>

इत्यपि **सङ्कीर्त्य**,

</details>



<details><summary>आह्निकार्थप्रकाशिका</summary>

देव्य्-आदि-नाम-सङ्कीर्तनम् आचार्यपादैर् अनुगृहीतम्।
</details>

<details><summary>आह्निकार्थप्रकाशिका</summary>

> ब्राह्मान्मुहूर्ताद् आरभ्य  
प्राग्-अंशं विप्र वासरे ।  
जप-ध्यानार्चन-स्तोत्रैः  
कर्म-वाक्-चित्त-संयुतैः ।  
अभिगच्छेज् जगद्-योनिं  
तच् **चाभिगमनं स्मृतम्** ।

इति ।
</details>
 


<details open><summary>विश्वास-प्रस्तुतिः</summary>

पूर्वाचार्यप्रणीत-स्तोत्राण्य् अपि  
शृण्वताम् अपि हर्ष-जनकेनोच्चैस् स्वरेण **सङ्कीर्त्य**,  
तत्-कालोचित-द्वयादि-मन्त्र-**जपं**  
पश्चिम-याम-कर्तव्यं **वेदाभ्यासं** च कुर्यात् ।
</details>

<details><summary>मूलम्</summary>

पूर्वाचार्यप्रणीतस्तोत्राण्यपि शृण्वतामपि हर्षजनकेनोच्चैस्स्वरेण सङ्कीर्त्य, तत्कालोचितद्वयादिमन्त्रजपं पश्चिमयामकर्तव्यं वेदाभ्यासं च कुर्यात् ।
</details>



<details><summary>आह्निकार्थप्रकाशिका</summary>

जयाख्य-संहिता-वचनम् अनुसृत्य स्तोत्र-जपादिकम् आह -  
**पूर्वाचार्यप्रणीतेत्या**दिना ।  
स्तोत्र-जपादिकम् आचार्य-पादैर् अप्य् अनुगृहीतम् ।
</details>

[[37]]


## तल्पान् निर्गमः

<details open><summary>विश्वास-प्रस्तुतिः</summary>

ततस् सन्ध्यायाम् आसन्नायां -  

> सन्धातृत्वेन सर्वेषां  
> सन्ध्येति परिकीर्तितम् ।  

भगवन्तम् उपासितुं **जिगमिषुः**  
"हरिर् हरिर् हरिर्" इति **कीर्तयन्**  
तल्पाद् **उत्थाय** 
</details>

<details><summary>मूलम्</summary>

ततस्सन्ध्यायामासन्नायां सन्धातृत्वेन सर्वेषां सन्ध्येति परिकीर्तितम् । भगवन्तमुपासितुं जिगमिषुः हरिर्हरिर्हरिरिति कीर्तयन् तल्पादुत्थाय 
</details>



<details><summary>आह्निकार्थप्रकाशिका</summary>

अथ 

> प्रहरार्धं तथा सन्ध्या 

इति आशौच-शतक-व्याख्योक्त-  
सन्ध्यासन्न-काल-कर्तव्यम् आह  
**ततस् सन्ध्यायाम्** इत्य्-आदिना । 
</details>

<details open><summary>विश्वास-प्रस्तुतिः</summary>

> नमः क्षितिधराय

इति मन्त्रेण क्षितिधरं महा-वराहम् अनुध्यायन्  
वाम-पादं भूमौ विन्यस्य 

> नमोऽस्तु प्रियदत्तायै  
तुभ्यं देवि वसुन्धरे ।  
त्वं माता सर्वलोकानां  
पाद-न्यासं क्षमस्व मे ॥ 

इति भुवं प्रपद्य 
</details>

<details><summary>मूलम्</summary>

> नमः क्षितिधराय

इति मन्त्रेण क्षितिधरं महावराहमनुध्यायन् वामपादं भूमौ विन्यस्य 

> नमोऽस्तु प्रियदत्तायै तुभ्यं देवि वसुन्धरे ।  
त्वं माता सर्वलोकानां पादन्यासं क्षमस्व मे ॥ 

इति भुवं प्रपद्य 
</details>


<details><summary>आह्निकार्थप्रकाशिका</summary>

**वाम-पादं भुवि विन्यस्ये**ति 

> अवकुण्ठ्य च वस्त्रेण  
शरीरं दक्षिणाङ्घ्रिणा ।  
आक्रम्य भूमिं प्रथमं  
त्रिविक्रमम् अनुस्मरन् ।  
विन्यसेद् दक्षिणं पादं  
पूर्वं भूमिम् अपीडयन् ।

इति पाद्म-वासिष्ठ-संहितादिषु  
दक्षिण-पाद-विन्यास-विधानेपि 

> हरिर्-हरि ब्रुवन् तल्पाद्  
उत्थाय भुवि विन्यसेत् ।  
नमः क्षितिधरायोक्त्वा  
वामपादं महामते ॥  
निशा-क्षये तु शयनात्  
स्तुत्वा नारायणं विभुम् ।  
उत्थाय दक्षिणांसेन  
वामपादं न्यसेद् भुवि ॥ 

इति पारमेश्वर-जयाख्य-वचन-विहित-वाम-पादन्यास  
एवाचार्य-पादाभिमतः  
आचार-प्राप्तश् चेत्य् अभिप्रायेण  
वाम-पाद-न्यासाभिधानम् ।

क्षिति-धर-वराह-ध्यान-पूर्वकं  
भू-प्रपदन-मन्त्रम् आह  
**क्षिति-धराये**त्य्-आदिना । तदुक्तं -

> नमः क्षितिधरायोक्त्वा  
> वामपादं महामते 

इति पारमेश्वरादिपठितेन  
नमःपूर्वेण क्षितिधरलिङ्गेन मन्त्रेण  
**महावराहं क्षितिधरम् अनुध्यायन्  
वामपादं भूमौ विन्यस्ये**त्यादि ।
</details>


<details open><summary>विश्वास-प्रस्तुतिः</summary>

पदक्रमान् कुर्वन्,
</details>

<details><summary>मूलम्</summary>

पदक्रमान् कुर्वन्,

</details>


<div class="js_include" url="/vedAH_yajuH/taittirIyam/saMhitA/sarva-prastutiH/1/6_aiShTika-yAjamAnAdi/05_2_viShNukramAntam.md"  newLevelForH1="5" includeTitle="false"> </div>  



<details open><summary>विश्वास-प्रस्तुतिः</summary>

इति पादेन्द्रियाधिदैवतं त्रिविक्रमं ध्यायेत्, एष सन्ध्या-पूर्वकाल कर्तव्यक्रमः ।
</details>

<details><summary>मूलम्</summary>

इति पादेन्द्रियाधिदैवतं त्रिविक्रमं ध्यायेत्, एष सन्ध्या-पूर्वकाल कर्तव्यक्रमः ।
</details>



<details><summary>आह्निकार्थप्रकाशिका</summary>
 
अथ पदक्रममन्त्रानाह **पदक्रमानि**त्यादिना । तदुक्तम् -

> ततः पदक्रमान् कुर्वन्  
> विष्णुक्रमणमन्त्रेण पादेन्द्रियाधिदैवतं त्रिविक्रमं विष्णुं ध्यायेत् 

इत्यादि । केषुचिद् आह्निक-कोशेषु 

> समुद्र-वसने देवी

इति श्लोकोऽस्ति ।  
आचार्यपादैर् अनुपात्तत्वात् स नानुसन्धेयः । 
</details>

[[38]]

## निर्गमः

<details open><summary>विश्वास-प्रस्तुतिः</summary>

ततस् स्नानीय-तिलाक्षत-दर्भ-वस्त्र-दृष्टादृष्टार्थं  
स्नानोपकरणं सर्वं **संभृत्य**,  
तमस्-तिरोहित-दुष्ट-जन्तु-पलायनार्थं वैणव-दण्डं **सङ्गृह्य**,
</details>

<details><summary>मूलम्</summary>

ततस्स्नानीयतिलाक्षतदर्भवस्त्रदृष्टादृष्टार्थं स्नानोपकरणं सर्वं संभृत्य, तमस्तिरोहितदुष्टजन्तुपलायनार्थं वैणवदण्डं सङ्गृह्य,
</details>



<details><summary>आह्निकार्थप्रकाशिका</summary>

ततो नद्यादिगमनमाह **तत इत्यादिना** ।
</details>



<details open><summary>विश्वास-प्रस्तुतिः</summary>

निर्गम-मार्गं **सञ्चाल्य**,  
केशवम् **अनुध्यायन् सङ्कीर्तयन्**,  
गृहान् **निर्गत्य**,
</details>

<details><summary>मूलम्</summary>

निर्गममार्गं सञ्चाल्य, केशवमनुध्यायन् सङ्कीर्तयन्, गृहान्निर्गत्य,
</details>



<details><summary>आह्निकार्थप्रकाशिका</summary>

**निर्गममार्गं सञ्चाल्य केशवमनुध्यायन् गृहान्निर्गत्ये**ति ।  
तद् उक्तं -

> तमस्-तिरोहित-दुष्टजन्तु-पलायनार्थं निर्गम-मार्गं सञ्चालयेत् । 

यथोक्तं पारमेश्वरे - 

> बहिर्-निर्गम-मार्गन् तु सञ्चाल्य 

इत्यादि । ततो गृहान् निर्गच्छन् केशवम् अनुध्यायेत् 

> व्रजंश् चिन्तय केशवं 

इति स्मरणात् ।  
केश~~व~~-शब्देन -  
अंशवो ये प्रकाशन्ते -  
यद् आदित्य-गतं तेज इत्य्-आद्य्-उक्तांशव उच्यन्ते -  
तद्वत्त्वात् केशवः -  
गच्छतो मार्गादि-प्रकाशनार्थं  
दिङ्-मोहान्तर-तमो-निरासार्थम्।  

> क इति ब्रह्मणो नाम  
ईशोहं सर्वदेहिनाम् ।  
आवां+++(→ब्रह्मरुद्रौ)+++ तवाङ्गे सम्भूतौ  
तस्मात् केशव-नामवान् ॥ 

इति 

> ब्रह्म-रुद्रोपलक्षित-विश्व-सृष्टि-रक्षा-हेतुत्वात्  
> केशि-वधोपलक्षित-सर्व-दुष्ट-दमन-स्वभावत्वाच् च  
> असहाय-दशा-साहाय्यार्थं  
> तदा तच्-चिन्तनं 

इति, केशि-वध-कर्तृत्वार्थस्य व्याकरणाबोध्यत्वेपि  
श्रीविष्णु-पुराण-पञ्चमांश-निर्वचन-सिद्धत्वं बोध्यम् ।
</details>

## विण्-मूत्रोत्सर्जनम्

<details open><summary>विश्वास-प्रस्तुतिः</summary>

विशुद्ध-देश-निक्षिप्त-स्नानोपकरणः,  
स्वाश्रमादिभ्यो नैर्ऋत्यां दिशि  
द्वि+++(=~~चि~~)+++त्रेषु-पात-प्रथितां भुवम् **अतिक्रम्य**,
</details>

<details><summary>मूलम्</summary>

विशुद्धदेशनिक्षिप्तस्नानोपकरणः, स्वाश्रमादिभ्यो नैर्ऋत्यां दिशि चित्रेषुपातप्रतितां भुवमतिक्रम्य,
</details>

 

<details><summary>आह्निकार्थप्रकाशिका</summary>

**विशुद्ध-देश-निक्षिप्त-स्नानोपकरण** इत्यादि 

> ग्रामाद् बहिर्दिशं गत्वा निर्ऋतिम् 

इति पाद्मादि-वचनम् अनुसृत्य निर्ऋति-गमनम् उक्तम् ।  
दिगन्तर-गमनम् अप्याचार्य-पाद-सम्मतम् इत्य् उत्तरत्र स्पष्टम् ।
</details>

[[39]]



<details open><summary>विश्वास-प्रस्तुतिः</summary>

फाल+++(=हल)+++-कृष्ट-वल्मीकादि-व्यतिरिक्त-परिशुद्ध-प्रदेशान्  
मृदम् **आदाय**,  
शौच-स्थले यत्र क्वचिद् वा **निधाय**  
ततो **मूत्र-पुरीषादिकं** कुर्यात् ।
</details>

<details><summary>मूलम्</summary>

फालकृष्टवल्मीकादिव्यतिरिक्तपरिशुद्धप्रदेशान्मृदमादाय, शौचस्थले यत्र क्वचिद्वा निधाय ततो मूत्रपुरीषादिकं कुर्यात् ।
</details>



<details><summary>आह्निकार्थप्रकाशिका</summary>

मृद्ग्रहणविण्मूत्रविसर्जनादिकमाह - **फालकृष्टवल्मीके**त्यादिना ।
</details>



<details open><summary>विश्वास-प्रस्तुतिः</summary>

> **कृत्वा** यज्ञोपवीतन् तु  
कर्णे सम्यङ् निवीतकम् ।  
**मल-मूत्रन् त्यजेद्** विप्रश्  
शिरः **प्रावृत्य** वाससा ॥  
उदङ्मुखो दिवासन्ध्यं  
रात्रौ चेद् दक्षिणामुखः ।  
अयाज्ञियैस् तृणैर् भूमिं  
सञ्छाद्योदस्त-वस्त्र-धृत् ॥  
ष्ठीवनोच्छ्वास-रहितो  
विण्-मूत्रे **विसृजेद्** द्विजः ।  
सस्ये गर्ते बिले तोये  
पाषाणे तुलसीवने ॥  
वृक्ष-मूले दर्भमूले  
शाड्वले+++(=घासपूर्णभूमो)+++ जन-संसदि ।  
देवालये तत्-समीपे  
देवोद्याने ऽनिलान्तिके ॥  
स्त्री-सन्निधौ महा-कूपे  
तटाके पर्वते शुचौ ॥  
पुरीष-गर्ते वाप्यादौ  
श्मशाने तु गृहाङ्गणे ।  
गृहारामे नदीतीरे  
गोष्ठे भस्मनि वर्त्मनि ॥  
औषरे फाल-कृष्टे च  
छायायाम् अग्निसन्निधौ ।  
एतेषु **नोत्सृजेन्** नित्यं  
मलमूत्रे द्विजोत्तमः ॥

इत्यादि ।
</details>

<details><summary>मूलम्</summary>

> कृत्वा यज्ञोपवीतन्तु कर्णे सम्यङ्निवीतकम् ।  
मलमूत्रन्त्यजेद्विप्रश्शिरः प्रावृत्य वाससा ॥  
उदङ्मुखो दिवासन्ध्यं रात्रौ चेद्दक्षिणामुखः ।  
अयाज्ञियैस्तृणैर्भूमिं सञ्छाद्योदस्तवस्त्रधृत् ॥  
ष्ठीवनोच्छ्वासरहितो विण्मूत्रे विसृजेद्द्विजः ।  
सस्ये गर्ते बिले तोये पाषाणे तुलसीवने ॥  
वृक्षमूले दर्भमूले शाड्वले जनसंसदि ।  
देवालये तत्समीपे देवोद्यानेऽनिलान्तिके ॥  
स्त्रीसन्निधौ महाकूपे तटाके पर्वते शुचौ ॥  
पुरीषगर्ते वाप्यादौ श्मशाने तु गृहाङ्गणे ।  
गृहारामे नदीतीरे गोष्ठे भस्मनि वर्त्मनि ॥  
औषरे फालकृष्टे च छायायामग्निसन्निधौ ।  
एतेषु नोत्सृजेन्नित्यं मलमूत्रे द्विजोत्तमः ॥

इत्यादि ।
</details>



<details><summary>आह्निकार्थप्रकाशिका</summary>

तत्र वासिष्ठ-संहिता-वचनान्य् उदाहरति -  
**कृत्वा यज्ञोपवीतं तु** इति ।  
तद् उक्तं तत्रैव पाद्मे 

> उपवीतं कर्णदेशे  
> निधाय च तृणादिना ।

इत्यादिना ।
</details>

[[40]]



<details open><summary>विश्वास-प्रस्तुतिः</summary>

निषिद्ध-प्रदेश-व्यतिरिक्त-प्रदेशे  
दक्षिण-कर्ण-निक्षिप्त-ब्रह्म-सूत्रः  
दिवा-सन्ध्ययोश् चोदङ्मुखः  
रात्रौ दक्षिणामुखः  
प्रावृत-शिराः पिहिताननश् च  
भूमिम् अयाज्ञियतृणादिना **प्रच्छाद्य**  

देवालय-नदी-गो-ब्राह्मणाग्नि-वाय्व्-अश्वत्थाद्य्-अनभिमुखो  
मौन-नियम-युक्तो  
वामेन **मेहनं गृहीत्वा**  

विण्-मूत्र-विसर्जनं **कृत्वा**  
अयाज्ञिय-काष्ठादिना पुरीष-लेपं वामेन **निघृष्य**  

दक्षिण-हस्तेन पूर्व-स्थापितां मृदं **गृहीत्वा**  
शौच-स्थलं **गत्वा**  
गुद-लिङ्ग-पाद-हस्त-शौचार्थं पूर्व-स्थापितां, तदा स्थापितां वा मृदं  
चतुर्धा **विभज्य स्थापयित्वा**  
+उदङ्मुखः परिचारकेणोद्धृत-जल-प्रक्षेप-पूर्वकं **शौचं कुर्यात्** । 

मूत्र-पुरीषयोर् युगपत् प्रवृत्तौ  
पुरीषस्य प्रथमं,  
क्रमेण प्रवृत्तौ यथाक्रमं **शौचं कुर्यात्** । 

अत्र विण्-मूत्रयोस् साहित्ये षण्-मृत्तिकाभिर् **मूत्र-शौचं कुर्यात्** ।  
पञ्चदशभिः द्वादशभिर् वा **गुद-शौचं कुर्यात्** ।  
गुद-लिङ्गान्यतर-शौचानन्तरं  
पञ्चष-मृत्तिकाभिर् वाम-हस्तं **प्रक्षाल्य**  
अनन्तर-शौचं **कुर्यात्** । 

मूत्र-शौचे आर्द्रामलकमात्रा मृत्तिकाः,  
गुद-शौचे प्रथम-मृत्तिका प्रसृति-मात्रा,  
द्वितीया तृतीया च तद्-अर्ध-परिमाणा,  
इतरास् त्व् आर्द्रामलक-द्वि-गुणाः, तत्-समा वा । 

सर्वत्र गुद-लिङ्ग-शौचेषु प्रति-मृत्तिकम् अन्तरान्तरा  
वाम-हस्तं मृज्-जलाभ्यां **प्रक्षालयेत्** ।  

पुरीषे कट्य्-आदौ मल-सम्बन्ध-शङ्कायां  
सप्त **मृत्तिका देयाः** । 

सर्वत्र शौचे वाम-हस्तम् उभय-जान्व्-अन्तः  
दक्षिणञ् च दक्षिणजानु-बहिः **कुर्यात्** । 

उत्थाय वामं  
दशभिः पादौ प्रत्य्-एकं सप्तभिः  
संहत-करौ दशभिस् सप्तभिर् वा **शोधयेत्** ।  
मूत्र-मात्र-प्रवृत्तौ पञ्चभिस् त्रिभिर् वा मृत्तिकाभिर्  
लिङ्ग-शौचं **कुर्यात्** ।
</details>

<details><summary>मूलम्</summary>

निषिद्धप्रदेशव्यतिरिक्तप्रदेशे दक्षिणकर्णनिक्षिप्तब्रह्मसूत्रः दिवासन्ध्ययोश्चोदङ्मुखः रात्रौ दक्षिणामुखः प्रावृतशिराः पिहिताननश्च भूमियाज्ञियतृणादिना प्रच्छाद्य देवालयनदीगोब्राह्मणाग्निवाय्वश्वत्थाद्यनभिमुखो मौननियमयुक्तो वामेन मेहनं गृहीत्वा विण्मूत्रविसर्जनं कृत्वा अयाज्ञियकाष्ठादिना पुरीषलेपं वामेन निघृष्य दक्षिणहस्तेन पूर्वस्थापितां मृदं गृहीत्वा शौचस्थलं गत्वा गुदलिङ्गपादहस्तशौचार्थं पूर्वस्थापितां तदा स्थापितां वा मृदं चतुर्धा विभज्य स्थापयित्वोदङ्मुखः परिचारकेणोद्धृतजलप्रक्षेपपूर्वकं शौचं कुर्यात् । मूत्रपुरीषयोर्युगपत्प्रवृत्तौ पुरीषस्य प्रथमं, क्रमेण प्रवृत्तौ यथाक्रमं शौचं कुर्यात् । अत्र विण्मूत्रयोस्साहित्ये षण्मृत्तिकाभिर्मूत्रशौचं कुर्यात् । पञ्चदशभिः द्वादशभिर्वा गुदशौचं कुर्यात् । गुदलिङ्गान्यतरशौचानन्तरं पञ्चषमृत्तिकाभिर्वामहस्तं प्रक्षाल्य अनन्तरशौचं कुर्यात् । मूत्रशौचे आर्द्रामलकमात्रा मृत्तिकाः, गुदशौचे प्रथममृत्तिका प्रसृतिमात्रा, द्वितीया तृतीया च तदर्धपरिमाणा, इतरास्त्वार्द्रामलकद्विगुणाः, तत्समा वा । सर्वत्र गुदलिङ्गशौचेषु प्रतिमृत्तिकमन्तरान्तरा वामहस्तं मृज्जलाभ्यां प्रक्षालयेत् । पुरीषे कट्यादौ मलसम्बन्धशङ्कायां सप्त मृत्तिका देयाः । सर्वत्र शौचे वामहस्तमुभयजान्वन्तः दक्षिणञ्च दक्षिणजानुबहिः कुर्यात् । उत्थाय वामं दशभिः पादौ प्रत्येकं सप्तभिः संहतकरौ दशभिस्सप्तभिर्वा शोधयेत् । मूत्रमात्रप्रवृत्तौ पञ्चभिस्त्रिभिर्वा मृत्तिकाभिर्लिङ्गशौचं कुर्यात् ।
</details>



<details><summary>आह्निकार्थप्रकाशिका</summary>

विण्मूत्रविसर्जनप्रकारमुक्त्वा अनन्तरमेवं शौचविधिरुक्तः । 

> दक्षिणेतरहस्तेन गृहीत्वा मेहनं ततः ।  
दक्षिणे मृत्तिकां हस्ते समुत्थाय जलाशयम् ॥  
प्रागुदीच्यामुदीच्यां वा गत्वा शौचं समाचरेत् ।  
मृत्तिकाभिर्द्वादशभिः गुदं षड्भिस्तु मेहनम् ॥  
अन्तरा चान्तरा वामकरं प्रक्षाल्य [^१] वारिभिः ।

[^१]: मृज्जलैः इति पाठान्तरम् ।

> मृत्तिकाभिस्तदन्ते द्वौ करौ द्वादशसङ्ख्यया ॥  
संशोध्य चरणौ जङ्घे कटिं चोरुं च वारिभिः ।  
प्रत्येकं मृत्तिकामात्रचतुष्केण विशोधयेत् ॥

[[41]]

पितामहस्तु सनत्कुमारायैवमाह -

> ततः पूर्वं समुत्थाय प्राचीमेवोपनिष्क्रमेत् ।  
उदीपं प्रागुदीचीं वा शौचाचारक्षमां दिशम् ।  
यत्रोदकं प्रभूतं तु तद्गत्वा शौचमाचरेत् । 

इति । स्मरन्ति च देशादिभिन्नं शौचं -

> देशं कालं तथा ज्ञानं द्रव्यं द्रव्यप्रयोजनम् ।  
उपपत्तिमवस्थां च ज्ञात्वा शौचं समाचरेत् ॥

इति दिवसादिभेदेनापि शौचतारतम्यं स्मर्यते 

> अह्नि यच्छौचमुद्दिष्टं निश्यर्धं तु ततो भवेत् ।  
पथि पादस्ततः प्रोक्तो यथाशक्त्यातुरस्य तु ॥

इति ।
</details>



<details open><summary>विश्वास-प्रस्तुतिः</summary>

वाम-हस्ते पञ्च,  
हस्तयोस्तिस्रो मृत्तिका **देयाः**,  
इदम् अहश्-शौचं, अहश्-शौचापेक्षया रात्राव् अर्धं,  
पथि पादः,  
स्त्रीणाम् अर्धं,  
ब्रह्मचारिणो द्वि-गुणं,  
वानप्रस्थ-यत्योश् चतुर्-गुणं,  
यथा-शक्त्य्-आतुरस्य,  
एवं धर्म-शास्त्रायुक्त-  
स्व-वर्णाश्रमावस्थाद्य्-अनु-गुण-  
दृष्टादृष्टार्थ-मृत्-संख्या-वर्ण-परिमाणादि-नियमवत्  
गन्ध-लेप-क्षय-करम् अर्शः+++(=hemorroid)+++-पीडादि-रहितं **शौचं कुर्यात्** 
</details>

<details><summary>मूलम्</summary>

वामहस्ते पञ्च, हस्तयोस्तिस्रो मृत्तिका देयाः, इदमहश्शैचं, अहश्शौचापेक्षया रात्रावर्धं, पथि पादः, स्त्रीणामर्धं, ब्रह्मचारिणो द्विगुणं वानप्रस्थयत्योश्चतुर्गुणं, यथाशक्त्यातुरस्य, एवं धर्मशास्त्रायुक्तस्ववर्णाश्रमावस्थाद्यनुगुणदृष्टादृष्टार्थमृत्संख्यावर्णपरिमाणादिनियमवत् गन्धलेपक्षयकरम् अर्शः पीडादिरहितं शौचं कुर्यात् 
</details>



<details><summary>आह्निकार्थप्रकाशिका</summary>

> पारमेश्वरे तु प्रावृडादिकालभेदेनापि मृत्सङ्ख्याभेदादिकमुक्तम् 

इत्यादि । 

> तिस्रो लिङ्गे मृदो देयाः एकैकान्तरमृत्तिकाः ।  
पञ्च वामकरे देयास्तिस्रः पाण्योर्विशुद्धयोः ॥  
मूत्रोत्सर्गे शुद्धिरेषा पुरीषस्याप्यनन्तरम् ।  
अर्धप्रसृतिमात्रन्तु प्रथमा मृत्तिका स्मृता ॥  
द्वितीया च तृतीया च तदर्धा परीकीर्तिता ।  
बिडालपादमात्रन्तु तदूर्ध्वा परिकीर्तिता ॥  
पञ्चापाने मृत्तिकास्स्युस्तथैवान्तरमृत्तिकाः ।  
दश वामकरे देयास्सप्त तूभयहस्तयोः ॥  
पादाभ्यां तिसृभिश्शुद्धिः जङ्घाशुद्धिस्तु पञ्चभिः ।  
नियोजयेत्ततो विप्रः कट्यां वै सप्त मृत्तिकाः ॥  
स्वदेहस्वेददोषघ्ना बाह्यकर्दमशान्तये ।  
भक्तानां श्रोत्रियाणाञ्च वर्षास्वेवं निरूपितम् ॥

इत्यादि । 

[[42]]

> हेमन्तशिशिरे विप्रैश्श्रोत्रियैस्संयमस्थितैः ।  
पथि शौचं प्रकर्तव्यं देशकालानुरूपतः ॥ 

इत्यादि । यदन्योक्तं -

> दक्षिणे मृत्तिकां हस्ते समुत्थाय जलाशयम्

इति पाद्मवचनेन मलमूत्रकरणानन्तरमपि मृत्तिकाग्रहणप्रतीतेः 

> विण्मूत्रकरणात्पूर्वमादद्यान्मृत्तिकां सदा ।  
आददानस्तु वै पश्चात् सवासा जलमाविशेत् ॥ 

इति । देवलस्मृतिनिषेधस्त्याज्यः, पञ्चरात्रात् स्मृतेः दुर्बलत्वात् । 

> हस्तद्वयशौचानन्तरमेव पादशौचं पाद्मवचनसिद्धम् । अतः दुर्बलधर्मशास्त्रसिद्धं पादशौचानन्तरं करशौचं न कार्यमिति च - तदसाधु - दक्षिणे मृत्तिकाम् 

इति वचनस्य मलादिविसर्जनपूर्वकालस्थापितमृद्विषयतया देवलवचनाविरोधस्य मलादिविसर्गोत्तरमृद्ग्रहणनिषेधस्य च स्मृतिरत्नाकरसमर्थितत्वात् – 

> आचारे धर्मशास्त्राणि अधिकारिविशेषनियतानन्यभजनप्रस्थाने पञ्चरात्रम् 

इति श्रीन्यायपरिशुद्ध्यनुगृहीताचारविषयधर्मशास्त्रप्राबल्यस्य निराबाधत्वात् । वासिष्ठसंहितायां 

> पादयोः पक्षसङ्ख्या स्यात् करयोः पञ्चविंशतिः 

इति पादशौचानन्तरं करशौचोक्तेः, भवदुक्तप्राबल्यदौर्बल्यासिद्धेः । वस्तुतः धर्मशास्त्रसिद्धानां भगवच्छास्त्रसिद्धानां वा शौचाचमनादिधर्माणां पूर्वाचार्यपरिग्रहानुसारेण परिग्राह्यत्वमाचार्यपादानुगृहीतमिति न कश्चिद्विरोधः । एतत्तत्वं सत्पथरक्षायामस्माभिः प्रपञ्चितम् ।
</details>



<details open><summary>विश्वास-प्रस्तुतिः</summary>

वापी-कूप-तटाकादौ बाह्य-देशान् मृदं **नाहरेत्** ।  
मणि-बन्धात् परतः  
जले मृत्तिकां **गृहीत्वा**  
शौचं **कुर्यात्** ।  
जलस्यारत्नि-मात्रात् परतः  
स्थले स्थित्वा **शौचं कुर्यात्** ।
</details>

<details><summary>मूलम्</summary>

वापी कूपतटाकादौ बाह्यदेशान्मृदं नाहरेत् । मणिबन्धात्परतः जले मृत्तिकां गृहीत्वा शौचं कुर्यात् । जलस्यारत्निमात्रात्परतः स्थले स्थित्वा शौचं कुर्यात् ।
</details>



[[43]]

<details><summary>आह्निकार्थप्रकाशिका</summary>

वाप्यादौ विशेषमाह - **वापीकूपे**ति । स्मृतिरत्नाकरे चन्द्रिकायां यदाकथञ्चिदुद्धरणमपि न सम्भवति तदा विशेषमाह विवस्वान् 

> अरत्निमात्रं जलं मुक्त्वा कुर्याच्छौचमनुद्धृत 

इति । यमः -

> वापीकूपतटाकेषु नाहरेद्बाह्यमृत्तिकाम् ।  
अन्तर्जलगता ग्राह्याः परतो मणिबन्धनात् ॥  
आद्यन्तयोस्तु शौचानामद्भिः प्रक्षालनं स्मृतम् ।  
सुनिर्णिक्ते मृदं दद्यात् मृदन्ते जलमेव च ॥ 

इति । कट्यादिमृद्वचनं मलसम्बन्धशङ्काविषयमित्याचारादभिहितम् । एवं शलाकादिना नवशोधनमृत्सेचनादिकमपि कर्तव्यम् । रत्नाकरादौ विस्तरो द्रष्टव्यः ।
</details>



<details open><summary>विश्वास-प्रस्तुतिः</summary>

ततो मूत्रे चतुष् षड्वा  
पुरीषे ऽष्टौ द्वादश वा  
वाम-भागे आसीनो **गण्डूषान् कृत्वा**,
</details>

<details><summary>मूलम्</summary>

ततो मूत्रे चतुष्षड्वा पुरीषेऽष्टौ द्वादश वा वामभागे आसीनो गण्डूषान् कृत्वा,
</details>



<details><summary>आह्निकार्थप्रकाशिका</summary>

अथ गण्डूषाचमनादिकमाह **तत इति** । स्मृतिरत्नाकरे - 

> मूत्रे पुरीषे भुक्त्यन्ते तथैवाभक्ष्यभक्ष्यणे ।  
चतुरष्टद्विषड्द्व्यष्टगण्डूषैस्तु विशुद्ध्यति ॥ 

इति ।
</details>



<details open><summary>विश्वास-प्रस्तुतिः</summary>

अन्तर्-जानु-गत-कर-युग्मस्  
स्व-सूत्र-संहिताद्य्-उक्त-प्रकारेण 

> विण्-मूत्रोत्सर्जने त्रयम् 

इत्य् उक्त-रीत्या  
मूत्र-पुरीषोत्सर्जने त्रिर् **आचम्य**, 
</details>

<details><summary>मूलम्</summary>

अन्तर्जानुगतकरयुग्मस्स्वसूत्रसंहिताद्युक्तप्रकारेण 

> विण्मूत्रोत्सर्जने त्रयम् 

इत्युक्तरीत्या मूत्रपुरीषोत्सर्जने त्रिराचम्य, 
</details>

 

[[44]]

<details><summary>आह्निकार्थप्रकाशिका</summary>

तत आचमनम् आह - **अन्तर्जानुगतकरयुग्म** इति । तदुक्तं -

> चतुर्धा मणि-बन्ध-स्थं  
तोयं कृत्वा सुनिर्मलम् ।  
बुद्बुदाद्यैर्विनिर्मुक्तं पिबेद्विप्रो हृदा ततः ॥  
एकैकां ह्रासयेन्मात्रां वर्णत्रयमनुक्रमात् ।  
पाणिना क्षालितेनैव पुनराचामयेद्बुधः ॥

इति ।  
आचमन-प्रकाराश् च बहुधा धर्म-शास्त्रेषु भगवच्-छास्त्रेषु च प्रतिपादिताः ।  
तत्र 

> स्वसूत्रोक्तम् अन्यद् वा यथाधिगमम् आचमनं कुर्यात् 

इति । वासिष्ठसंहितायां - 

> गोकर्णाकृतिहस्तेन मुक्त्वाङ्गुष्ठकनिष्ठिते ।  
संवीक्ष्य ब्रह्मतीर्थेन द्विज आचमनं चरेत् ॥  
चतुर्मन्त्रेण वा कुर्यान्नित्यमाचमनं बुधः ।  
अङ्गानां स्पर्शनं कुर्यात् केशवाद्यैश्च नामभिः ॥  
अष्टाक्षरेण वा कुर्यात् द्वादशार्णेन वा पुनः ।  
नामत्रयेण वा नित्यं द्विज आचमनं चरेत् ॥

इति वासिष्ठसंहितावचनविहितेषु नामत्रयकरणकाचमनकेशवादिमन्त्रकरणकाङ्गस्पर्शाश्शिष्टपरिगृहीताः । स्पृष्टव्यान्यङ्गानि कानीत्यपेक्षायां, पञ्चरात्रविहितनामत्रयकरणकाचमनस्य पञ्चरात्रविहितस्पर्शकर्मीभूतान्यङ्गान्येव स्वीकार्याणि - न धर्मशास्त्रोक्तान्यङ्गानि आचार्यपादैः धर्मशास्त्रोक्तस्य भगवच्छास्त्रोक्तस्य वाधिगमसिद्धस्य ग्राह्यत्वानुशासनात्, भगवच्छास्त्रविहितनामत्रयकरणकाचमनानुष्ठाने धर्मशास्त्रविहिताङ्गस्पर्शाङ्गीकारे उदाहृतश्रीसूक्तिविरोधप्रसङ्गादनौचित्याच्च । 

पारमेश्वरे -

> द्विरामृज्य मुखं पुनः, 
>
> अङ्गुष्ठानामिकां कृत्वा नेत्रे स्पृष्ट्वा च वारिणा ।  
तथैव तर्जनीं कृत्वा तथा ते नासिकापुटे ॥  
कनिष्ठिकां ततः कृत्वा तेनैव श्रवणे क्षिपेत् ।  
तथैव मध्यमां कृत्वा बाहुदेशावुभौ स्पृशेत् ॥  
तेनैव नाभिदेशं च सर्वैर्युक्तश्शिरस्स्पृशेत् ।  

इत्यङ्गस्पर्शप्रमाणमस्ति । आह्निककाण्डोदाहृतदक्षवचनेनापि हृदयव्यतिरिक्ताङ्गस्पर्श एव प्रतिपन्नः । एवं च, केशवादिभिर्नमोन्तैः मुखे द्विः परामर्शप्रभृतिनेत्रनासापुटश्रवणबाहुद्वयनाभिशिरस्तु, उदाहृतवचनविहिताङ्गुलीभिस्स्पर्शाश्शिष्टाचारानुगुणाः । न च पारमेश्वरोदाहृतवामहस्ततलप्रोक्षणादित्यागेन मुखनेत्रादिस्पर्शमात्रानुष्ठानमयुक्तमिति वाच्यम्, आचार्यानुगुण्येन तावन्मात्रस्य ग्राह्यत्वात् । 

[[45]]

यथा दशरात्रादिपूर्णशावाशौचकालातिक्रमविषये 

> आत्रिपक्षात् त्रिरात्रं स्यात् 

इति देवलवचने आत्रिपक्षादित्यं सम्परित्यज्य 

> आत्रिमासात्त्रिरात्रं स्यात् 

इति । वृद्धवसिष्ठवचने -

> अहस्तु नवमादर्वाग् 

इत्यंशं परित्यज्य, शेषमादाय शिष्टाचारानुसारेण 

> त्रिरात्रं त्रिषु मासेषु पक्षिण्येव ततस्त्रिषु ।  
ततोऽहष्षट्स्वथ स्नानं दशरात्रात्यघश्रुतौ ॥

इत्याशौचं सार्वभौमोक्तं, एवं यथाधिगममित्याचार्यपादानुगृहीतत्वेन पूर्वोक्तपारमेश्वरवचनसिद्धाङ्गस्पर्शानुष्ठानं न्याय्यम् । यत्पराह्निकोक्तमच्च्युतादिमन्त्रवदाचमनं केशवाय नम इत्याद्यैः कपोलनेत्रनासिकापुटश्रोत्रभुजद्वयस्पर्शानन्तरं पद्मनाभाय नम इति मन्त्रेण नाभिहृदयस्पर्श इति । यदपराह्निकेऽच्युतादिमन्त्रयुक्ताऽऽचमनं केशवाय नम इत्योष्ठोपरि परामर्शः नारायणादिमन्त्रैः नेत्रनासाश्रोत्रभुजद्वयनाभिहृदयशिरस्स्पर्श इत्यभिहितं, तत्पूर्वोपदर्शितरीत्या धर्मशास्त्रविहिते भगवच्छास्त्रविहिते वा आचमनेऽनन्तर्गतत्वात् उपात्ताचार्यपादश्रीसूक्तिविरुद्धत्वाच्चोपेक्ष्यम् । रत्नाकरे दक्षः -

> गोकर्णाकृतिहस्तेन त्रिः पिबेद्ब्रह्मतीर्थतः ।  

देवलः - 

> अप्सु प्राप्तासु हृदयं ब्राह्मणश्शुद्धिमाप्नुयात् ।  
राजन्यः कण्ठतालुं च वैश्यश्शूद्रस्तथा स्त्रियः ॥ 

[[46]]

याज्ञवल्क्यः - 

> शुध्येरन् स्त्री च शूद्राश्च सकृत्स्पृष्टाभिरन्ततः । 

अन्ततः तालुना सकृत्स्पृष्टाभिः स्त्रियश्च शूद्राश्च शुद्ध्यन्तीत्यर्थः । व्यासः - 

> संहताङ्गुलिना तोयं गृहीत्वा पाणिना द्विजः ।  
मुक्त्वाङ्गुष्ठकनिष्ठे तु शेषेणाचमनं चरेत् ॥  

संवर्तः -

> शिरः प्रावृत्य कण्ठं वा तिष्ठन् मुक्तशिखोऽपि वा ।  
अकृत्वा पादयोश्शौचमाचान्तोऽप्यशुचिर्भवेत् ॥

आपस्तम्बः - 

> जान्वोरधस्तात्सलिले उपविष्ट उपस्पृशेत् ।  
जलाशयाद्यास्वाचामेदूर्ध्वमम्भस्सु संस्थितः ॥ 

दक्षः - 

> स्नात्वा चामेद्यदा विप्रः पादौ कृत्वा जले स्थले ।  
उभयोरप्यसौ शुद्धः ततः कर्मक्षमो भवेत् ॥ 

भरद्वाजः - 

> स्नानपानक्षुतस्वापहोमभोजनकर्मसु ।  
रथ्योपसर्पणे मूत्रविडुत्सृष्टौ द्विराचमेत् ॥  
जपे श्मशानाक्रमणे परिधाने च वाससः ।  
चत्वरक्रमणे चैव द्विजातिर्द्विरुपस्पृशेत् ॥

याज्ञवल्क्यः - 

> स्नात्वा पीत्वा क्षुते सुप्ते भुक्त्वा रथ्योपसर्पणे ।  
आचान्तः पुनराचामेत् वासो विपरिधाय च ॥

स्मृतिरत्ने - 

> दाने प्रतिग्रहे होमे जपे सन्ध्यात्रये तथा ।  
बलिकर्मणि चाचामेदादौ द्विस्सकृदन्ततः ।  
भोजने च तथा चामेदादावन्ते च नित्यशः । 

विष्णुः - 

> रथ्यामाक्रम्य कृतमूत्रपुरीषः चण्डालभाषणे च । 

बोधायनः -

> भोजने हवने दाने उपहारे प्रतिग्रहे ।  
हविर्भक्षणकाले च द्विर्द्विराचमनं स्मृतम् ॥ 

उपहारः, देवार्चनम् । इत्यादीनि पुनराचमननिमित्ततत्प्रमाणानि तत्रैव द्रष्टव्यानि । स्नात्वाचामेदिति दक्षवचनं स्नानोत्तरार्द्रवस्त्रकर्तृकाचमनमात्रविषयमिति माधवीयाह्निककाण्डयोरुक्तम् । 
</details>

[[47]]

## दन्तधावनम्

<details open><summary>विश्वास-प्रस्तुतिः</summary>

तत आचमन-द्वय-पूर्वकं 

> षोडशाङ्गुलि-दीर्घैस् तु  
वक्र-ग्रन्थि-विवर्जितैः ।  
अर्क-न्यग्रोध-खदिर-  
करञ्जक-कुभादयः ।  
शरजोदुम्बराश्वत्थ-  
प्लक्ष-दर्भांश् च वैणवान् ॥

इत्य् उक्त-लक्षणान् दन्त-काष्ठान् [^२] स-र्षि-च्छन्दोधिदैवतम् ।

[^२]: दन्त-धावन-मन्त्रस्य मार्कण्डेय ऋषिः, अनुष्टुप्-छन्दः, वनस्पतिर् देवता ।

> आयुर् बलं यशो वर्चः  
प्रजां पशुं वसूनि च ।  
ब्रह्म-प्रज्ञाञ् च मेधाश् च  
त्वन् नो देहि वनस्पते ॥ 

इति मन्त्रेणाभिमन्त्र्य **गृह्णीयात्** ।  
काष्ठ-निषेध-तिथिषु च तत्-तत्-पर्णानि तृणं वा **गृह्णीयात्** ।  
एकादश्य्-अमावास्ययोस् तु जम्बु-प्लक्षाम्र-पर्णान्य् एव **गृह्णीयात्**, नान्यत् ।  
तेनैव मन्त्रेणावकुण्ठित-शिराः  
भोजने यावन्तो नियमास्  
तावन्-नियम-सहितं **दन्त-धावनं कुर्यात्** ।  
जिह्वानिर्लेखनं च **कृत्वा**,  
दन्तकाष्ठं **प्रक्षाल्य**, निर्ऋत्यां शुद्धदेशे **निरस्य**,  
षोडश **गण्डूषान् कुर्यात्** ।  
दन्तधावनासम्भवे,  
द्वादश **गण्डूषान् कृत्वा**,  
द्विर् **आचम्य**
</details>

<details><summary>मूलम्</summary>

तत आचमनद्वयपूर्वकं 

> षोडशाङ्गुलिदीर्घैस्तु वक्रग्रन्धिविवर्जितैः ।  
अर्कन्यग्रोधखदिरकरञ्जककुभादयः ।  
शरजोदुम्बराश्वत्थल्पक्षदर्भांश्च वैणवान् ॥

इत्युक्तलक्षणान् दन्तकाष्ठान् [^२] सर्षिच्छन्दोधिदैवतम् ।

[^२]: दन्तधावनमन्त्रस्य मार्कण्डेय ऋषिः, अनुष्टुप्छन्दः, वनस्पतिर्देवता ।

> आयुर्बलं यशो वर्चः प्रजां पशुं वसूनि च ।  
ब्रह्मप्रज्ञाञ्च मेधाश्च त्वन्नो देहि वनस्पते ॥ 

इति मन्त्रेणाभिमन्त्र्य गृह्णीयात् । काष्ठनिषेधतिथिषु च तत्तत्पर्णानि तृणं वा गृह्णीयात् । एकादश्यमावास्ययोस्तु जम्बुप्लक्षाम्रपर्णान्येव गृह्णीयात्, नान्यत् । तेनैव मन्त्रेणावकुण्ठितशिराः भोजने यावन्तो नियमास्तावन्नियमसहितं दन्तधावनं कुर्यात् । जिह्वानिर्लेखनं च कृत्वा, दन्तकाष्ठं प्रक्षाल्य, निर्ऋत्यां शुद्धदेशे निरस्य, षोडशगण्डूषान् कुर्यात् । दन्तधावनासम्भवे, द्वादश गण्डूषान् कृत्वा, द्विराचम्य
</details>

 

<details><summary>आह्निकार्थप्रकाशिका</summary>

अथ दन्तधावनमाह - **तत आचमनद्वयपूर्वकमि**ति । तदुक्तं - 

> आचमनोक्त्यनन्तरञ्च दन्तधावनमुखशोधनप्रकारः पारमेश्वरे उक्तः - 
>
>> एवं प्रक्षाल्य विधिवदाचम्य प्रयतश्शुचिः ।  
प्राङ्मुखोदङ्मुखो वापि उपविश्यासनं ततः ।  
अर्कादिभिरपामार्गैः कारयेद्दन्तधावनम् ॥  
प्रातर्हृत्वा च मृद्वग्रं कषायकटुतिक्तकम् ।  
भक्षयेद्दन्तकाष्ठञ्च दन्तमांसा [^३] न्यपीडयन् ॥

[^३]: न्यबाधयन् इति पाठान्तरम् ।

अर्कन्यग्रोधेत्यादिमूलस्थवचनं पारमेश्वरोक्तं -

> आम्राङ्कुरमपामार्गमर्जुनं धातकी शमी ।  
अन्यानि च पवित्राणि तेषु सम्पन्नमाहरेत् ॥ 

इति । अत्राभक्षणीयस्यापि दन्तकाष्ठस्य भक्षणोक्तिः भक्षणवदाद्यन्ताचमनादिप्राप्त्यर्था । पाद्मेऽप्येवं दन्तधावनमुक्तमित्यादि – 

> अत्र सर्वत्र प्रतिषिद्धानां वर्जनं सर्वत्र विहितानां [^४] ग्रहणं क्वचिद्विहितानां क्वचिच्च प्रतिषिद्धानां गत्यभावे ग्रहणम् इति निष्कर्षः । एवं सर्वत्र भाव्यम् ।

[^४]: उपादानञ्च इति पाठान्तरम् ।

यथोक्तलक्षणं दन्तकाष्ठं समन्त्रकं गृहीत्वा 

> आयुर्बलम् 

इत्यादिस्मार्तमन्त्रपूर्वकं प्रादक्षण्येन प्रथममधरतो दन्तधावनं कुर्यात् । काष्ठालाभादिदशासु तत्तत्तरुपर्णैस्तृणैर्वा - तेषामप्यभावे द्वादशगण्डूषैः मुखशुद्धिः इत्यादि । 

[[48]]

अत्र 

> प्रतिपत्पर्वषष्ठीषु चतुर्दश्यष्टमीषु च ।  
दन्तानां काष्ठसंयोगो दहत्यासप्तमात्कुलम् ॥  
अष्टम्यां च चतुर्दश्यां पञ्चदश्यां त्रिजन्मसु ।  
तैलं मांसं व्यवायञ्च दन्तकाष्ठञ्च वर्जयेत् ॥ 

इत्यादिभिः प्रतिषिद्धदिनानि ग्राह्याणि । भक्षयेद्दन्तकाष्ठञ्चेत्यत्र भक्षणाङ्गाचमनविधौ पूर्वप्रदर्शिततात्पर्यवर्णनस्योचिततया भक्षयेदित्यस्यास्य प्रवेशे तात्पर्यमिति रत्नाकरोक्तं न सम्यक् । सर्वत्र सर्वेषु प्रमाणेषु - भगवच्छास्त्रेषु धर्मशास्त्रेष्विति यावत् । 

पारमेश्वरोक्तानां दन्तकाष्ठानां पाद्मोक्तानाम् - 

> अपामार्गश्च निम्बश्च जम्ब्वाम्रार्कद्रुमास्तथा ।  
एते प्रशस्ताः कथिता दन्तधावनकर्मणि ।  
अन्ये द्रुमा निषिद्धास्स्युस्सर्वधा द्विजधावने ॥ 

इति वासिष्ठसंहिताविहितानाञ्चैककण्ठ्येन दन्तधावनसाधनतया प्रतिपन्ननिम्बार्कन्यग्रोधादिव्यतिरिक्ता वृक्षादयो भगवच्छास्त्रे प्रतिषिद्धाः । स्मृतिरत्नाकरे मार्कण्डेयोशनोभारद्वाजस्मृतिभिः केचन वृक्षा निषिद्धाः । उभयशास्त्रनिषिद्धा वर्ज्याः । उभयविहिता उपादेयाः, एकशास्त्रे निषिद्धानामन्यशास्त्रे विहितानां गत्यभावे ग्रहणमिति फलितम् । एवं 

> पयोभिस्सह तर्जन्या 

इति भगवच्छास्त्रे विहिततर्जनीग्रहणस्य 

> तृणपर्णोदकानामङ्गुल्या वा दन्तान् धावयेत् प्रदेशिनीवर्जम्  

इति स्मृत्युक्तप्रदेशिनीनिषेधस्य च व्यवस्था आस्थेया ॥

यत्तु - पारमेश्वरोक्तेषु पाद्मोक्तान्येव ग्राह्याणि, इतराणि तु गत्यन्तराभावे ग्राह्याणि, 

> एकादश 

इति सङ्ख्यया इतरेषां निषिद्धत्वात् । तदभिप्रायेण हि अत्र 

> सर्वत्र प्रतिषिद्धानाम्  

इत्याद्युच्यत इति, 

> सर्वत्र प्रतिषिद्धानामिति श्रीसूक्तेर्भगवच्छात्रमात्रविषयत्वमिति चान्योक्तं; तदसङ्गतम् - 
>
>> एकादश च 
>
> इति पाद्मवचनस्थचकारेण पारमेश्वरोक्तसमुच्चयेन, 
>
>> एकादश 
>
> इति सङ्ख्यानिर्देशस्य इतरनिषेधपरत्वासम्भवात् । शौचस्नानादिषु भगवच्छास्त्रधर्मशास्त्रवचनानामाचार्यपादोदाहृतत्वेन उभयत्र दन्तकाष्ठविधिप्रतिषेधदर्शनेन च 
>
>> सर्वत्र 
>
> इत्यादि श्रीसूक्तेस्तदुभयविषयत्वौचित्यात् । एवं सर्वत्र भाव्यं, दन्तकाष्ठविषयविहितप्रतिषिद्धव्यवस्थाविहितप्रतिषिद्धक्रियान्तरविषयेऽपि भाव्येत्यर्थः ॥

[[49]]

अत्र 

> जान्वोरन्तःकरौ कृत्वा कुक्कुटासनमास्थितः ।  
शिरः प्रच्छाद्य वस्त्रेण एकान्ते प्रयतो बुधः ॥  
मौनेन सह कुर्वीत दन्तधावनमुत्तमम् ।  
भुक्तकाले तु नियमा यावन्तस्सम्प्रकीर्तिताः ॥  
तावन्तो नियमाः सर्वे दन्तधावनकर्मणि 

इति वासिष्ठसंहितावचनानि, 

> यावन्तो नियमाः प्रोक्ता द्विजश्रेष्ठस्य भुञ्जतः ।  
प्रेक्ष्याप्रेक्ष्येषु कर्तव्या दन्तधावनकर्मणि ॥

इति स्मृतिसङ्ग्रहवचनञ्च 

> आयुरित्यादिमन्त्रोऽयमुक्तश्शाखाभिमन्त्रणे ।  
विनाभिमन्त्रणं तूष्णीं वृथा स्याद्दन्तधावनम् ॥  
अस्य प्रजापतिर्ऋषिश्छन्दोऽनुष्टुप् वनस्पतिः ।  
देवतेति हृदि स्मृत्वा मन्त्रारम्भे वदेत् बुधः ॥  
अभिमन्त्र्य हृतां शाखां मन्त्रेणानेन वै द्विजः ।  
अधरोर्ध्वक्रमेणैव शोधयेच्छाखया तया ॥ 

इति रत्नाकरस्थवचनानि, 

> प्राङ्मुखः प्रागुदङ्मुखो वा दन्तधावनं कुर्यात् नान्यदिङ्मुखः 

इति रत्नकरोक्तम्, 

> तृणपर्णैस्सदा कुर्यादमां चैकादशीं विना ।  
तयोरपि च कुर्वीत जम्बूप्लक्षरसालकैः ॥ 

इति । मुक्ताफलस्थवचनम्, 

> दन्तान्संशोध्य निर्लिह्य जिह्वां गण्डूषयेन्मुहुः 

इति नारायणमुन्युक्तं चानुसन्धेयानीत्यन्यत्र विस्तरः । 

दन्तधावनानन्तरं 

> द्विराचम्य 

इत्युक्तिः,

> भोजने च 
 
इत्यादिवचनविहिताद्यन्ताचमनद्वयस्य दन्तकाष्ठभक्षणविधिवाक्यात् दन्तधावनाङ्गतया विहितत्वस्य पूर्वं दर्शितत्वादिति ध्येयम् ।
</details>

## स्नानम्

<details open><summary>विश्वास-प्रस्तुतिः</summary>

भगवद्-भागवताधिष्ठितं तीर्थं **गत्वा**,  
तीरं **संशोध्य**,  
मृद्-वारिभिस् सुप्रक्षालित-पाणिपादो  
द्विर् **आचम्य**,  
त्रिः **प्राणानायम्य**,  
गुरुपरम्परा-स्मरण-पूर्वकं 

> स्वशेष-भूतेन मया  
स्वीयैः सर्व-परिच्छदैः ।  
**विधातुं** प्रीतम् आत्मानं  
देवः **प्रक्रमते स्वयम्** ॥ 

> हरिः, ओं,  तत्,  
> श्रीगोविन्द

+इत्यादि 

> अस्यां शुभतिथौ  
श्रीभगवदाज्ञया भगवत्-प्रीत्यर्थं कर्मण्यता-सिद्ध्यर्थम्
</details>

<details><summary>मूलम्</summary>

भगवद्भागवताधिष्ठितं तीर्थं गत्वा, तीरं संशोध्य, मृद्वारिभिस्सुप्रक्षालितपाणिपादो  द्विराचम्य, त्रिः प्राणानायम्य, गुरुपरम्परास्मरणपूर्वकं 

> स्वशेष-भूतेन मया स्वीयैः सर्वपरिच्छदैः ।  
विधातुं प्रीतमात्मानं देवः प्रक्रमते स्वयम् ॥ 

हरिः ओं तत् श्रीगोविन्देत्यादि अस्यां शुभतिथौ श्रीभगवदाज्ञया भगवत्प्रीत्यर्थं कर्मण्यतासिद्ध्यर्थम्
</details>



[[50]]

<details><summary>आह्निकार्थप्रकाशिका</summary>

ततस्तीर्थागमनस्नानादिकमाह - **भगवद्भागवताधिष्ठितं तीर्थं गत्वे**त्यादि । तदुक्तम् – 

> तत्र यत् शुद्धेः पूर्वं जलाशयगमनम् उक्तम्,  
> तत्र भागवतं भागवताश्रितं च तीर्थं विवक्षितम्, यथाहुः – 
>
>> तीर्थं भागवतं शुद्धम् उपगच्छेन् मनोहरम् 
>
> इति । 
>
>> ततस्तीर्थं समासाद्य शुद्धं भागवताश्रितम् 
>
> इति । स्मरन्ति च 
>
>> जलं शुद्धमशुद्धं वा विष्णुवास्तुसमीपतः (गं) ।  
विष्णुगङ्गासमं तीर्थं महापातकनाशनम् ॥ 
>
> इत्यादि 
>
>> यत्र भागवताः स्नानं कुर्वन्ति विमलाशयाः ।  
तत्तीर्थमधिकं विद्धि सर्वपापप्रणाशनम् ॥ 

इति ।
</details>



<details open><summary>विश्वास-प्रस्तुतिः</summary>

> अस्मिन् तीर्थे, अस्यां नद्यां वा  
प्रातः स्नानं 

करिष्य इति सङ्कल्प्य,
</details>

<details><summary>मूलम्</summary>

अस्मिन् तीर्थे अस्यां नद्यां वा प्रातः स्नानं करिष्य इति सङ्कल्प्य,
</details>



<details><summary>आह्निकार्थप्रकाशिका</summary>

स्नानसङ्कल्पमाह - **तीर्थे नद्यां वा प्रातः स्नानं करिष्य इति सङ्कल्प्य** इति । 

> आयम्यासून् करिष्ये सकलशुभकृते यज्ञसूत्रप्रतिष्ठाम् 

इत्याचार्यपादश्रीसूक्त्यनुसारेणैव दीक्षितव्यतिरिक्तत्रैविद्यानामिज्याव्यतिरिक्तक्रियासङ्कल्पः कार्यः । इज्यायां तु सङ्कल्पः 

> कृतं च 

इत्यादिरूपः, शिष्टानुष्ठानमपि तथैवेति हृदयम् । एतेन स्नानकाले अभिगमनेन भगवत्कर्मणा भगवन्तं वासुदेवमर्चयिष्यामीति सङ्कल्पं, क्रियान्तरेषु तत्तत्कर्मणा भगवन्तमर्चयिष्यामीति सङ्कल्पं च वदतामपरेषां पक्षः आचार्यपादश्रीसूक्तिशिष्टानुष्ठानविरुद्धः । पाञ्चरात्रिकाणामेव तथा सङ्कल्पोक्तेः ॥
</details>

[[51]]



<details open><summary>विश्वास-प्रस्तुतिः</summary>

अस्त्राभिमृष्ट-काष्ठादिना मूल-मन्त्रेण  
शुद्ध-देशान् मृदम् **आदाय**  
द्विधा **विभज्य**  
तीरे **निधायाभ्युक्ष्य**,  

एकेनाधिक-भागेन देहं सर्वतः **प्रक्षाल्य**,  
त्रिर् **निमज्योत्तीर्याचम्यासीनो**  

भगवन्तं **ध्यायन्**  
मूलमन्त्रेण **प्राणायामत्रयं** कृत्वा,  

अन्य-मृद्-भागम् **आदाय**  
दक्षिण-पाणिना वाम-पाणि-तलस्यादौ मध्येऽन्ते च **त्रिधा कृत्वा**,  
पृथक् पृथक् **सम्प्रोक्ष्य**,  
मूल-**मन्त्रेणाभिमन्त्र्य**,  

आदिम-भागेनावाहयिष्यमाण-गङ्गायाः पीठम् अन्तर्-वारि **कल्पयित्वा**,   
मध्यम-भागेन  
साङ्गुष्ठ-तर्जन्या ऽस्त्र-मन्त्रेण सच्छोटं स्नान-विघ्नकरान् **निरस्य**  

अन्तिम-भागेन पाणिभ्यां मूलमन्त्रेण स्वगात्रम् **अनुलिप्य**  
जलं **प्रविश्य** कल्पितपीठे 

<div class="js_include" url="/devaH/AryaH/hindukaH/jalam/padyam/AvAhayAmi"  newLevelForH1="5" includeTitle="false"> </div>


उदकाञ्जलिम् **आदाय**  
मूल-मन्त्रेण सप्त-कृत्वो **ऽभिमन्त्र्य**  
स्व-मूर्ध्नि **सिञ्चेत्** । 

एवं त्रिः पञ्च-कृत्वस् सप्तकृत्वो वा **ऽवसिच्य**,  
दक्षिणेन पाणिना जलम् **आदाय**  
त्रिः पञ्च-कृत्वो वा मूल-मन्त्रेणाभिमन्त्र्य **पीत्वाचम्य**,  
मूल-मन्त्रेण स्वात्मानं **प्रोक्ष्य परिषिच्य**  
तीर्थे निमग्नो भगवत्-पादारविन्दे विन्यस्त-शिरस्कः  
यावच्-छक्ति मूल-मन्त्रं **जप्त्वा**  
ऽदित्य-मण्डलान्तःस्थं हरिन् **ध्यात्वा ऽभिवीक्ष्योत्तीर्य**  
दक्षिण-पादं जले, वाम-पादं स्थले च निधायासीनो  
**द्विराचम्य** तीरस्थस् सन्
</details>

<details><summary>मूलम्</summary>

अस्त्राभिमृष्टकाष्ठादिना मूलमन्त्रेण शुद्धदेशान्मृदमादाय द्विधा विभज्य तीरे निधायाभ्युक्ष्य, एकेनाधिकभागेन देहं सर्वतः प्रक्षाल्य, त्रिर्निमज्योत्तीर्याचम्यासीनो भगवन्तं ध्यायन् मूलमन्त्रेण प्राणायामत्रयं कृत्वा, अन्यमृद्भागमादाय दक्षिणपाणिना वामपाणितलस्यादौ मध्येऽन्ते च त्रिधा कृत्वा, पृथक्पृथक्सम्प्रोक्ष्य, मूलमन्त्रेणाभिमन्त्र्य, आदिमभागेनावाहयिष्यमाणगङ्गायाः पीठमन्तर्वारि कल्पयित्वा,  मध्यमभागेन साङ्गुष्ठतर्जन्यास्त्रमन्त्रेण सच्छोटं स्नानविघ्नकरान्निरस्य अन्तिमभागेन पाणिभ्यां मूलमन्त्रेण स्वगात्रमनुलिप्य जलं प्रविश्य कल्पितपीठे 

> आवाहयामि त्वां देवि स्नानार्थमिह सुन्दरि ।  
एहि गङ्गे नमस्तुभ्यं सर्वतीर्थसमन्विते ॥ 

इत्युदकाञ्जलिना गङ्गामावाह्य, उदकाञ्जलिमादाय 

> विष्णुवामपदाङ्गुष्ठनखस्रोतोविनिस्सृते ।  
तद्भक्तिविघ्नरूपात् त्वं गङ्गे मां मोचयैनसः ॥ 

इत्यर्घ्यं दत्वा, उदकाञ्जलिमादाय मूलमन्त्रेण सप्तकृत्वोऽभिमन्त्र्य स्वमूर्ध्नि सिञ्चेत् । एवं त्रिः पञ्चकृत्वस्सप्तकृत्वोवाऽवसिच्य, दक्षिणेन पाणिना जलमादाय त्रिः पञ्चकृत्वो वा मूलमन्त्रेणाभिमन्त्र्य पीत्वाचम्य, मूलमन्त्रेण स्वात्मानं प्रोक्ष्य परिषिच्य तीर्थे निमग्नो भगवत्पादारविन्दे विन्यस्तशिरस्कः यावच्छक्ति मूलमन्त्रं जप्त्वाऽदित्यमण्डलान्तःस्थं हरिन्ध्यात्वाभिवीक्ष्योत्तीर्य दक्षिणपादं जले वामपादं स्थले च निधायासीनो द्विराचम्य तीरस्थस्सन्
</details>



[[52]]

<details><summary>आह्निकार्थप्रकाशिका</summary>

अथ भगवच्छास्त्रोक्तस्नानविशेषमाह - **अस्त्रमन्त्रे**ति । अयं स्नानविशेषः श्रीभाष्यकारैरिज्याकालेऽभिहितः । तदुक्तिम् - 

> एवं गृहीतस्नानोपकरणस्तीर्थमासाद्य मुखशोधनपर्यन्तं कृत्वा वक्ष्यमाणक्रमेण तीर्थावगाहनपूर्वकं सर्वक्रियामूलभूतं स्नानमाचरेत् । प्रातःस्नानस्य नित्यत्वं प्रभावश्च तत्र तत्र द्रष्टव्यः 

इति । वक्ष्यमाणक्रमेण = इत्यारम्भे वक्ष्यमाणक्रमेण । आचार्यपादकृतनित्यव्याख्याया एकदेशिभिरपहृतत्वात् आचार्यपादश्रीसूक्तौ स्नानविशेषादर्शनमिति प्रपञ्चयिष्यते । तत्र प्रमाणानि अहिर्बुध्न्यवचनानि इज्याप्रकरणे प्रर्दयिष्यन्ते । 

> समाचम्य शुचौ देशे गृह्णीयात् स्नानमृत्तिकाम् ।  
अस्त्राभिमृष्टैः काष्ठाद्यैः स्वमन्त्रेणैव वाग्यतः ॥  
तां विभज्य द्विधा तीरे न्यस्याभ्यज्य मृदोस्तयोः ।  
भागेनैकेन महता देहं प्रक्षाल्य सर्वतः ॥  
ततो जलं प्रविश्य त्रिर्निमज्ज्योत्तीर्य संयतः ।  
आसीनश्शोधिते तीरे समाचम्य यथाविधि ॥  
अन्यं मृद्भागमादाय न्यसेद्दक्षिणपाणिना ।  
वामपाणितलस्यादौ मध्येऽन्ते च समन्त्रकम् ॥  
तत आदिममृद्भागमन्तर्वारिणि निक्षिपेत् ।  
पीठार्थमागमिष्यन्त्या गङ्गायाः स्नातुमात्मनः ॥
मध्यमेन मृदंशेन बध्नीयात्सकला दिशः ।  
साङ्गुष्ठतर्जन्यास्त्रेण स्नानविघ्नकरान् क्षिपेत् ॥  
पश्चादग्रिमभागेन स्वगात्रमनुलिप्य च ।  
स्वमन्त्रेणैव पाणिभ्यां प्रविशेच्च जलं ततः ॥  
पाणिभ्यां जलमादाय तीर्थायार्घ्यप्रदित्सया ।  
तिष्ठन्नावाहयेद्गङ्गां सर्वतीर्थसमन्विताम् ॥  
आवाहयामि त्वां देवि स्नानार्थमिह सुन्दरि ।  
एहि गङ्गे नमस्तुभ्यं सर्वतीर्थसमन्विते ॥  
विष्णुवामपदाङ्गुष्ठनखस्रोतोविनिस्सृते ।  
तद्भक्तिविघ्नरूपा त्वं गङ्गे मां मोचयैनसः ॥
>
> [[53]]
>
> एवमुच्चार्य दत्वार्घ्यं गङ्गायै सुरसिन्धवे ।  
तोयमादाय पाणिभ्यां त्रिर्मन्त्रेणाभिमन्त्र्य तत् ॥  
त्रिः पञ्चकृत्वो वा तेन सिञ्चेन्मूर्धानमात्मनः ।  
ततो दक्षिणहस्तेन समादाय जलं शुचि ॥  
त्रिर्वाथ पञ्चकृत्वो वा स्वमन्त्रेणाभिमन्त्र्य तत् ।  
पीत्वा पुनः समाचम्य प्रोक्षयेदात्मनस्तनुम् ॥ 

इति वङ्गिवंशेश्वरवचनान्यत्रानुसन्धेयानि । 

> स्वात्मानं सम्प्रोक्ष्य परिषिच्य 

इति नित्यग्रन्थेषु बहुषु सत्त्वात् अत्र तदुक्तिः । 

> गुरोर्नाम सदा जपेत् 

इति प्रमाणादाचाराच्च स्नानसमये स्वाचार्यप्रभृति भगवदन्ताचार्याणां श्रीमत्पदपूर्वकाणि नमोऽन्तानि चतुर्थ्यन्तनामानि कीर्तनीयानि । 

> गुरुपादोदकं सिञ्चेत् शिर आदौ तु पूर्ववत् 

इति वर्णाश्रमकाण्डस्थवचनमिहानुसन्धेयम् ।

यत्तु अन्योक्तम् - 

> न प्रातर्मृत्तिकास्नानम् 

इति स्मृतिवचनात् प्रातर्मृत्तिकास्नाननिषेधेऽपि 

> वक्ष्यमाणक्रमेण जलावगाहनादि 

इत्यादिनाचार्यपादैः प्रातर्मृत्तिकास्नानविधानेन पञ्चरात्रप्राबल्यावगमात् धर्मशास्त्रविहितस्नानं तदनभिमतमिति । तदयुक्तम् - 

> प्रातः सङ्क्षेपतः स्नानं होमार्थं तु विधीयते ।  
मृन्मन्त्रविधिनिष्पाद्यं मध्याह्ने तु सविस्तरम् ।  
कल्पत्वाद्धोमकालस्य बहुत्वात् स्नानकर्मणः ॥ 

इति रत्नाकरस्थदक्षकात्यायनवचनतो बहुमन्त्रयुक्तमृत्तिकास्नाननिषेधेन तत्र 

> न प्रातर्मृत्तिकास्नानम् 

इति सामान्यनिषेधस्य छागपशुन्यायेन पर्यवसानेन भगवच्छास्त्रविहितलघुमन्त्रकरणकसंक्षिप्तमृत्तिकास्नाननिषेधाप्रसक्त्या विरोधाभावात् । धर्मशास्त्रविहितस्नानमप्याचार्यपादाभिमतमिति सत्पथरक्षायां सम्यक् स्थापितमस्माभिः ।
</details>

## वस्त्रधरणादि

[[54]]

<details open><summary>विश्वास-प्रस्तुतिः</summary>

वस्त्र-खण्ड-द्वयेन प्रत्येकं शिरोऽङ्गं च संमृज्य  
व्याहृतिभिः 
</details>

<details><summary>मूलम्</summary>

वस्त्र-खण्ड-द्वयेन प्रत्येकं शिरोऽङ्गं च संमृज्य  
व्याहृतिभिः 

</details>


<div class="js_include" url="/vedAH_Rk/shAkalam/saMhitA/vishvAsa-prastutiH/07/056/12_shuchI_vo.md"  newLevelForH1="5" includeTitle="false"> </div>  


<div class="js_include" url="/vedAH_Rk/shAkalam/saMhitA/mUlam/07/056/12_shuchI_vo.md"  newLevelForH1="5" includeTitle="false"> </div>  


<details open><summary>विश्वास-प्रस्तुतिः</summary>

इति मन्त्रेण शुष्कं वासः प्रोक्ष्य, 

> दे॒वस्य॑ त्वा सवि॒तुᳶ प्र॑स॒वे᳚+++(=अनुज्ञायां)+++,
ऽश्विनो᳚र् बा॒हुभ्या᳚म्,
पू॒ष्णो हस्ता᳚भ्या॒म्
आद॑दे

इत्यादाय, 

> उदु॒ त्यं **जा॒तवे॑दसं**  
दे॒वं **व॑हन्ति के॒तवः॑**+++(→रश्मयः)+++ ।  
दृ॒शे विश्वा॑य॒ सूर्य॑म् ॥

इत्यादित्याय दर्शयित्वा, 

> अव॑धूत॒ꣳ॒ रख्षोऽव॑धूता॒ अरा॑त॒यः ।

इत्यवधूय, 

</details>

<details><summary>मूलम्</summary>

इति मन्त्रेण शुष्कं वासः प्रोक्ष्य, 

> देवस्य त्वा सवितुः व्रसवेऽश्विनोर्बाहुभ्यां पूष्णो हस्ताभ्यामादद 

इत्यादाय, 

> उदुत्यं जातवेदसं देवं वहन्ति केतवः दृशे विश्वाय सूर्यम् 

इत्यादित्याय दर्शयित्वा, 

> अवधूतँरक्षोऽवधूता अरातयः 

इत्यवधूय, 
</details>

<div class="js_include" includetitle="true" newlevelforh1="2" unfilled url="/vedAH_yajuH/taittirIyam/AraNyakam/sarva-prastutiH/05_upaniShat/08_avahantI/"></div>


<details open><summary>विश्वास-प्रस्तुतिः</summary>

इत्य् **उच्चार्य**,  
उपवीतं निवीतं कर्णे **निधाय**  
कौपीनं **धृत्वा**,  
जङ्घे मृज्-जलाभ्यां **संशोध्य**,  
हस्तौ **प्रक्षाल्य**  
वस्त्रम् उत्तरीयञ् च **धृत्वा**,  
मन्त्रस्नानं **कुर्यात्** ।  
स्नानवस्त्रम् अनिष्पीड्य, स्वपार्श्वे **निक्षिपेत्**, न पुरतः ।
</details>

<details><summary>मूलम्</summary>

इत्युच्चार्य, उपवीतं निवीतं कर्णे निधाय कौपीनं धृत्वा, जङ्घे मृज्जलाभ्यां संशोध्य, हस्तौ प्रक्षाल्य वस्त्रमुत्तरीयञ्च धृत्वा, मन्त्रस्नानं कुर्यात् । स्नानवस्त्रमनिष्पीड्य, स्वपार्श्वे निक्षिपेत्, न पुरतः ।

</details>



<details><summary>आह्निकार्थप्रकाशिका</summary>

स्नानानन्तरं शिरस्-सम्मार्जन-वस्त्र-ग्रहणादिकम् आह - **वस्त्रखण्डद्वयेने**त्यादिना । शाण्डिल्यः 

> चतुर्निमज्ज्य विधिवद्  
_आचम्यादाय_ वाससः ।  
खण्डद्वयं शिरोऽङ्गं च  
प्रत्येकं _परिमार्जयेत्_ ॥  
अन्तर् आच्छाद्य कौपीनं  
वाससी _परिधाय_ च ।  
उत्तरीयं सदा _दध्यात्_  
तद्विना _नाचरेत्_ क्रियाः ॥  
शुचीवोहव्यामरुत  
इत्युक्त्वा शुद्धमम्बरम् ।  
_सम्प्रोक्ष्य_ देवस्यत्वेति  
व्याहृत्या _ऽऽदाय_ चाम्बरम् ॥  
उदुत्यं जातवेदसम्  
इत्युक्त्वा _दर्शयेत्_ ततः ।  
आवहन्तीत्य् _उदाहृत्य_  
_परिधाय_ द्विराचमेत् ॥  

जाबालिः - 

> स्नात्वा निरस्य वस्त्रन्तु  
जङ्घे शोध्ये मृदंभसा ।  
अपवित्रीकृते ते तु  
कौपीनास्राववारिणा ॥

योगयाज्ञवल्क्यः - 

> स्नात्वैवं वाससी धौते  
अच्छिन्ने परिधापयेत् ।  
प्रक्षाल्योरू मृद्-अद्भिश्च  
हस्तौ प्रक्षालयेत्ततः ॥

"अच्छिन्ने" इति शक्तिविषयम् । 

[[55]]

अत्रापस्तम्बः - 

> अप्रतिकृष्टं च शक्तिविषये । 

वसिष्ठः - 

> स्नानशाट्यां च _दातव्या_  
मृदस् तिस्रो _विशुद्धये_ ।  
उत्तरीयं च _निष्पीड्य_  
तां च शेषं समाचरेत् ॥  

**तां** - स्नानशाटीं  
**शेषं** = सन्ध्यावन्दनादिकं कर्म, इति रत्नाकरस्थ-वचनानि, व्यासः - 

> नोत्तरीयम् अधः कुर्यान्  
नोपर्य् आधस्त्यम् अम्बरम् ।  
नान्तर्-वासो विना जातु  
निवसेद् वसनं बुधः ॥ 

भृगुः -

> न रक्तम् उल्बणं वासो  
न नीलं च प्रशस्यते ।  
दशाहीनं जलार्द्रं च  
वर्जयेद् अम्बरं बुधः ॥ 

इत्य् आह्निककाण्ड-स्थ-वचन-द्वयं चात्र भाव्यानि ।

यत् तु कण्ठभूषणे - 

> अत ऊर्ध्वं स्नातकस्यान्तः परिधानम् एव कर्तव्यं,  
> न कौपीनं,  
> ब्रह्मचारिणो नान्तर्वासः - अस्नातकत्वात् तस्य कौपीनम् एव,  

> स्वोक्तं वासश् च कौपीनं धारयेत् प्रथमाश्रमी

इति भारद्वाजस्मृतेर् इति गृहि-कौपीन-निषेध उक्तः, सोऽनुपपन्नः -  
गृहि-कौपीनधारणस्य धर्म-शास्त्र--भगवच्-छास्त्र-शाण्डिल्य--वृद्ध-हारीत-स्मृति-विहितत्वेनावश्य-धार्यत्वात् ।

वासिष्ठ-संहिता-प्रथम-द्वितीयाध्याययोः – 

> यज्ञोपवीतं कर्णे तु  
दक्षिणे _सन्निधाय_ च ।  
कटिसूत्रं सकौपीनम्  
उत्तरीयं यथाक्रमम् ॥  
अन्तरीयं+++(=पादवेष्टनं)+++ बहिर्-वस्त्रं+++(=कम्बलादि)+++  
_धृत्वाचम्य_ द्विरन्ततः ।  
कौपीनं सोत्तरीयं च  
कटि-सूत्र-समन्वितम् ॥  
धृत्वा वस्त्र-द्वयं शुद्धम्  
_आचम्य_ विधिवत् सुधीः । 

इति ।  
वासिष्ठ-संहिता-द्वितीयाध्याये  
उत्तरतो वैश्वदेव-पञ्चमहा-यज्ञ-विधानेन  
गृह-स्थ-विषयत्वं सिद्धम् ।  
शेष-संहितायाम् – 

> कौपीनं कटि-सूत्रञ् च  
वस्त्र-युग्मं च धारयेत् । 

इदं प्रभाव-व्यवस्थाधिकारे सार-प्रकाशिकोदाहृतम् ।  
पराशर-संहिता-प्रथमाध्याये 

> कौपीनं कटिसूत्रं च  
सयोक्त्रं चोत्तरीयकम् । 

च शब्दः अन्तरीय-समुच्चायकः,  
पूर्वोदाहृत-वचनैकार्थ्यात् । 

[[56]]

**योक्तृ**-पदं वस्त्रोपरि-बन्धन-सूत्र-परम् ।  
**अन्तर् आच्छाद्ये**ति शाण्डिल्य-स्मृति-वचनं पूर्वम् उदाहृतम् ।  
वृद्ध-हारीत-स्मृतौ - 

> धौत-वस्त्रं चोत्तरीयं  
स-कौपीनं धरेत् सितम् ।

इति । 

न चैतद् वचन-जातं ब्रह्मचारि-विषयं,  
तस्यान्तर्-वस्त्राभावस्य कण्ठ-भूषणोक्तेः,  
अत्रान्तर्-वस्त्र-विधानेन गृहि-विषयत्व-ध्रौव्यात्+++(←ध्रुव)+++ ।  
न च शाण्डिल्य-वचन-स्थ-कौपीन-शब्दः 

> नाच्छादयति कौपीनम् 

इत्यत्रेव गुह्यपरः, न वस्त्र-खण्डपर इति वाच्यम्; अन्तश्शब्द वैय्यर्थ्यात्, 

> आच्छाद्य 

इति क्त्वा-प्रत्ययेन छादन-क्रियायां  
वस्त्र-द्वय-परिधान-पूर्व-कालिकत्व-प्रतीत्या  
प्रच्छादन-क्रिया-करणतया  
पूर्व-प्रदर्शित-वचन-विहित-वस्त्र-खण्ड-रूप-कौपीनस्यैवाभ्युपेयत्वात्, 

> परिधाय च 

इति च-शब्दस्याच्छादन-क्रिया-समुच्चायकतया  
वस्त्र-द्वय-परिधानस्य, गुह्य-प्रच्छादन-रूपत्वासम्भवात् । 

न च "कौपीनम् आच्छाद्ये"त्य् अनुपपन्नम्।  
कौपीनेनान्तर् आच्छाद्येति प्रयोक्तव्याद् इति वाच्यम्; 

> वस आच्छादने 

इति वस-धातु-समानार्थकस्य आङ्-पूर्वक-छदि-धातोस् सकर्मकत्वेन 

> वसानः कौपीनम् 

इति भवभूति-प्रयोगवत् द्वितीयोपपत्तेः, तत्रैव 

> वाससी परिधाय च 

इति द्वितीयाप्रयोगाच्च ।  

आ-पाद-चूडं  
भगवच्-छास्त्र-विहित-पाञ्चकालिक-भगवद्-धर्म-प्रतिपादक-  
शाण्डिल्य-स्मृति-वचनस्य तच्-छास्त्रानुगुण-पूर्वोक्तार्थ-परत्वस्यैवोचितत्वात् ।  

सार्वभौम-जयन्ती-निर्णये पाञ्चरात्र-प्राबल्यं प्रतिपाद्य 

> सामान्योक्तम् अविरुद्धं  
> सर्वैर्ग्राह्यम् इति निष्कर्ष 

इत्य् उक्तम् इति पाञ्चरात्र-विहितस्य ग्राह्यत्वम् अङ्गीकृतम् ।  
मुमुक्षु-दर्पण एक-पञ्चाशच्-छ्लोक-व्याख्याने 

> यत् तु संवर्तवचनं 
>
>> अकच्छः पुच्छ-कच्छो वा  
>> द्विकच्छः कटिवेष्टितः ।  
>> कौपीन-धारकश् चैव  
>> नग्नः पञ्चविधः स्मृतः ॥ 
>
> इत्यत्र कौपीन-निन्दा तन्-मात्र-धारण-परा,  
> यतो वस्त्रद्वयेन सह तद्धारणं विधीयते । 

[[57]]

भरद्वाजसंहितायाम् – 

> तामसं त्व् एक-वस्त्रं तु  
राजसं वसनद्वयम् ।  
सकौपीनं वस्त्र-युग्मं  
सात्त्विकं मुनिभिः स्मृतम् ॥ 

इति।  

कण्ठभूषणे गृहि-कौपीन-निषेध-प्रमाणं नोदाहृतम् इति,  
पूर्वोक्त-प्रमाणादर्शने ऽपि होलकाधिकरण-न्यायेन  
गृहि-कौपीन-धारणस्य शिष्टाचार-मूलत्वेन त्याज्यत्वं न सम्भवति ।+++(4)+++ 

> दशाहीनन् तु कौपीनम्  
> अन्तरा धारयेत् गृही 

इति इतराह्निके ऽप्य् उक्तं वैकुण्ठ-दीक्षितीये । अत्र नारदः - 

> कटिसूत्रन्तु कौपीनं  
शुद्धवस्त्रद्वयं तथा ।  
कुण्डले चाङ्गुलीयादि  
गृहस्थस्य विशिष्यते ॥

संग्रहे -

> अन्तर्-वासस् तु कौपीनम्  
उपवीतं पवित्रकम् ।  
शिखा-छिद्रोर्ध्वपुण्ड्रं च  
शुद्ध-वैदिक-लक्षणम् ॥  
स-कौपीनं धौत-वस्त्र-  
द्वयं च कटि-बन्धनम् ।  
व्यतिस्यूतं **विधृत्यैव**  
कर्म **कुर्वीत** वैष्णवः ॥  
त्रिभिर् वा पञ्चभिर् वापि  
कार्पासैर् एव तन्तुभिः ।  
कटिसूत्रं व्यतिस्यूतं  
**धारयेद्** वैष्णवोत्तमः ॥  
कटिसूत्रं व्यतिस्यूतं  
धारयेन् नान्यथा कृतम् । 

_अन्यथा कृतम्_ अव्यतिस्यूतं न धारयेद् इत्य् अर्थः ।  
भरद्वाज-न्यासोपदेशे - 

> अर्क-सूत्रैर् व्यतिस्यूतं  
**धारयेत्** कटिबन्धनम् ।  
कौपीन-वस्त्र-युग्मञ् च  
यथार्हम् इतराणि च ॥ 

इति । 

कश्यपस्मृतौ - 

> उपवीतं निवीतं तु  
**कृत्वा** कर्णावलम्बितम् ।  
उत्तरीयेण वस्त्रेण  
शिरस् **संवेष्ट्य** मौनवान् ॥  
प्राङ्मुखोदङ्मुखो वापि  
वस्त्रं **संधारयेद्** द्विजः ।  
कटिसूत्रं च कौपीनम्  
अन्तरीयं क्रमेण तु ॥  
उत्तरीयं बहिर्वस्त्रं  
द्विर् **आचामेत्** ततो बुधः ।  
> 
> कौपीनस्य प्रमाणं हि  
वक्ष्यते मुनिसत्तमाः ॥  
बाहुमात्र-प्रमाणं हि  
दीर्घं कौपीनम् **उच्यते** ।  
द्वादशाङ्गुलि-विस्तारं  
शुभ्रं मलिन-वर्जितम् ॥  
> 
> एकवस्त्रं तामसं स्यात्  
राजसं वसनद्वयम् ।  
कौपीन-सहितं तत् तु  
सात्त्विकं **मुनिभिः स्मृतम्** ॥  
कौपीन-रहितो नग्नो  
नग्नो रक्तपटस् तथा ।

इति । 

[[58]]

रत्नाकरे कौपीनविधायकं 

> अन्तर् आच्छाद्य कौपीनम्  

इति शाण्डिल्यवचनम् उदाहृतम् । कण्ठभूषणे तद्-विरुद्ध-कथनम् । 

तत्रैव 

> गर्भाष्टमेऽष्टमे वाब्दे 

इति स्मृति-विषये 

> अष्टवर्षं ब्राह्मणम् 

इति श्रुति-बलात्  
विज्ञानेश्वरोक्त-तुल्य-विकल्पो _ऽङ्गीकृतः_,  
शतक-व्याख्या-दशनिर्णययोः, गर्भाष्टमस्य उपनयन-मुख्य-कालत्वम् अभिहितम् । 

कण्ठभूषणे - 

> अत्र पत्न्याः पाद-ग्रहणस्यायुक्तत्वात्  
> वरस् तत्-पाणिम् अमुञ्चन्न् एव  
> पादम् उद्धृत्य निक्षिपेत्य् एव  
> वधूं प्रक्रमयतीत्युक्तं, 

> நாராயணன் நம்பி செம்மையுடைய திருக்கையால் தாள் பற்றி அம்மிமிதிக்கக் கனாக் கண்டேன்

इति गोदा श्रीसूक्ति-विरुद्धम् । 

> पाणिं गृह्णीष्व पाणिना

इति सीता-विवाह-प्रकरण-श्लोक-व्याख्यायाम् अपि तथैवोक्तम् ।  
एवं शतक-व्याख्यादौ  
पूर्वोत्तर-विरोधानुक्ति-दुरुक्ति-निरर्थकोक्त्य्-आदि-दोषाः  
बहुधा सन्ति ।  
सार्वभौम-कृताः ग्रन्थाः अ-शोधिता एव प्रचारम् उपगताः ।+++(5)+++  
ततस्तत्र तत्र दोषास् सन्तीति प्रामाणिकानां महतां प्रवादः । 

> पर-कल्पित-तटाकोपजीवनवत्  
> न हि तटाक-स्थः पङ्को ऽप्य्  
> अ-पङ्किल-बुद्धिभिः तद्-अवगाहिभिर् **उपजीव्यत** 

इति श्री-न्याय-परिशुद्धि-श्रीसूक्त्य्-अनुसारेण  
प्रमाण-न्याय-शिष्टाचाराविरुद्ध-सार्वभौम-ग्रान्थार्थ एव ग्राह्यः  
न त्वन्यः ।  
अतः गृहस्थ-कौपीन-निषेध-कथनम् उपेक्ष्यम् एवेति । 
</details>

[[59]]



<details open><summary>विश्वास-प्रस्तुतिः</summary>

ततो वक्ष्यमाण-क्रमेण +ऊर्ध्व-पुण्ड्रादि कुर्यात् ।
</details>

<details><summary>मूलम्</summary>

ततो वक्ष्यमाणक्रमेण ऊर्ध्वपुण्ड्रादि कुर्यात् ।
</details>



<details><summary>आह्निकार्थप्रकाशिका</summary>

अथ धर्माशास्त्रोक्त-स्नानानि वक्तुम्  
ऊर्ध्व-पुण्ड्र-धारणानां वक्ष्यमाणत्वम् आह **ततो वक्ष्यमाणे**त्यादिना ।
</details>

## धर्मशास्त्रोक्त-स्नान-विधिः
<details open><summary>विश्वास-प्रस्तुतिः</summary>

अथ धर्मशास्त्रोक्त-स्नान-विधिः प्रसङ्गाल् **लिख्यते**।  
पाद-प्रक्षालनादि-सङ्कल्पान्तं पूर्ववत् **कृत्वा** 

> समस्त-जगद्-आधार  
शङ्ख-चक्र-गदाधर ।  
**देहि** देव मम् **आनुज्ञां**  
युष्मत्-तीर्थ-निषेवणे ॥  
> 
> रघु-वीर-पद-न्यास-  
पवित्री-कृत-पांसवे ।  
दश-कण्ठ-शिरश्-छेद-  
हेतवे सेतवे **नमः** ॥ 

इत्य्-आदिना भगवन्तम् **अनुज्ञाप्य**  
जलं **प्रविश्य** त्रिर् **निमज्ज्य**,
</details>

<details><summary>मूलम्</summary>

अथ धर्मशास्त्रोक्तस्नानविधिः प्रसङ्गाल्लिख्यते, पादप्रक्षालनादिसङ्कल्पान्तं पूर्ववत्कृत्वा 

> समस्तजगदाधार शङ्खचक्रगदाधर ।  
देहि देव ममानुज्ञां युष्मत्तीर्थनिषेवणे ॥  
रघुवीरपदन्यासपवित्रीकृतपांसवे ।  
दशकण्ठशिरश्छेदहेतवे सेतवे नमः ॥ 

इत्यादिना भगवन्तमनुज्ञाप्य जलं प्रविश्य त्रिर्निमज्ज्य, 
</details>

<div class="js_include" url="/vedAH_Rk/shAkalam/saMhitA/vishvAsa-prastutiH/01/024/15_uduttamaM_varuNa.md"  newLevelForH1="5" includeTitle="false"> </div>  

<div class="js_include" url="/vedAH_Rk/shAkalam/saMhitA/mUlam/01/024/15_uduttamaM_varuNa.md"  newLevelForH1="5" includeTitle="false"> </div>  


<div class="js_include" url="/vedAH_yajuH/taittirIyam/saMhitA/Rk/vishvAsa-prastutiH/1/2_somayAgArambhaH/08_anasi_sthApanam/astabhnAd_dyAm.md"  newLevelForH1="5" includeTitle="false"> </div>  

<div class="js_include" url="/vedAH_yajuH/taittirIyam/saMhitA/Rk/sarvASh_TIkAH/1/2_somayAgArambhaH/08_anasi_sthApanam/astabhnAd_dyAm.md"  newLevelForH1="5" includeTitle="false"> </div>  


<div class="js_include" url="/vedAH_Rk/shAkalam/saMhitA/vishvAsa-prastutiH/07/089/05_yatkiM_chedaM.md"  newLevelForH1="2" includeTitle="false"> </div>

<div class="js_include" url="/vedAH_Rk/shAkalam/saMhitA/sarvASh_TIkAH/07/089/05_yatkiM_chedaM.md"  newLevelForH1="2" includeTitle="false"> </div>

<div class="js_include" url="/vedAH_Rk/shAkalam/saMhitA/vishvAsa-prastutiH/05/085/08_kitavAso_yadriripurna.md"  newLevelForH1="2" includeTitle="false"> </div>

<div class="js_include" url="/vedAH_Rk/shAkalam/saMhitA/sarvASh_TIkAH/05/085/08_kitavAso_yadriripurna.md"  newLevelForH1="2" includeTitle="false"> </div>

<div class="js_include" url="/vedAH_Rk/shAkalam/saMhitA/vishvAsa-prastutiH/01/024/14_ava_te.md"  newLevelForH1="5" includeTitle="false"> </div>  

<div class="js_include" url="/vedAH_Rk/shAkalam/saMhitA/sarvASh_TIkAH/01/024/14_ava_te.md"  newLevelForH1="5" includeTitle="false"> </div>  


<div class="js_include" url="/vedAH_Rk/shAkalam/saMhitA/vishvAsa-prastutiH/01/024/11_tattvA_yAmi.md"  newLevelForH1="5" includeTitle="false"> </div>  

<div class="js_include" url="/vedAH_Rk/shAkalam/saMhitA/sarvASh_TIkAH/01/024/11_tattvA_yAmi.md"  newLevelForH1="5" includeTitle="false"> </div>  

<details open><summary>विश्वास-प्रस्तुतिः</summary>

इति वरुणसूक्तं जपित्वा ।
</details>

<details><summary>मूलम्</summary>

इति वरुणसूक्तं जपित्वा ।
</details>


<div class="js_include" url="/vedAH_yajuH/taittirIyam/AraNyakam/sarva-prastutiH/06/01_07_hiraNya-shRngam.md"  newLevelForH1="5" includeTitle="false"> </div>  


<details open><summary>विश्वास-प्रस्तुतिः</summary>

इति द्वाभ्यामवगाह्य 
</details>

<details><summary>मूलम्</summary>

इति द्वाभ्यामवगाह्य
</details>


<div class="js_include" url="/vedAH_yajuH/taittirIyam/AraNyakam/sarva-prastutiH/06/01_08_sumitrA/"  newLevelForH1="5" includeTitle="false"> </div>  


[[60]]

<div class="js_include" url="/devaH/AryaH/hindukaH/jalam/padyam/AvAhayAmi.md"  newLevelForH1="5" includeTitle="false"> </div>  



<details open><summary>विश्वास-प्रस्तुतिः</summary>

नन्दिनी नलिनी सीता
मालती च मलापहा ।  
विष्णुपादाब्जसम्भूता  
गङ्गा त्रिपथगामिनी ।  
भागीरथी भोगवती  
जाह्नवी त्रिदशेश्वरी ॥
</details>

<details><summary>मूलम्</summary>

नन्दिनी नलिनी सीता
मालती च मलापहा ।  
विष्णुपादाब्जसम्भूता  
गङ्गा त्रिपथगामिनी ।  
भागीरथी भोगवती  
जाह्नवी त्रिदशेश्वरी ॥

</details>

<details><summary>गोपालदेशिकोक्त-विनियोगः</summary>

इति द्वादशगङ्गानामानि सङ्कीर्त्य
</details>


<details open><summary>विश्वास-प्रस्तुतिः</summary>

> गङ्गे च यमुने चैव गोदावरि सरस्वति ।  
नर्मदे सिन्धुकावेरि जलेऽस्मिन्सन्निधिं कुरु ॥ 

इति सान्निध्यं प्रार्थ्य, 
</details>

<details><summary>मूलम्</summary>

> गङ्गे च यमुने चैव गोदावरि सरस्वति ।  
नर्मदे सिन्धुकावेरि जलेऽस्मिन्सन्निधिं कुरु ॥ 

इति सान्निध्यं प्रार्थ्य, 

</details>


<div class="js_include" url="/vedAH_yajuH/taittirIyam/AraNyakam/sarva-prastutiH/06/01_08_imaM_me_gange/"  newLevelForH1="5" includeTitle="false"> </div>  


<details open><summary>विश्वास-प्रस्तुतिः</summary>

[[61]]

> पुष्कराद्यानि तीर्थानि  
गङ्गाद्यास् सरितस् तथा ।  
**आगच्छन्तु** महाभागाः  
स्नानकाले सदा मम ॥

इत्युक्त्वा, 
</details>

<details><summary>मूलम्</summary>

[[61]]

> पुष्कराद्यानि तीर्थानि  
गङ्गाद्यास् सरितस् तथा ।  
**आगच्छन्तु** महाभागाः  
स्नानकाले सदा मम ॥

इत्युक्त्वा,
</details>


<div class="js_include" url="/vedAH_Rk/shAkalam/saMhitA/vishvAsa-prastutiH/10/017/10_Apo_asmAnmAtaraH.md"  newLevelForH1="5" includeTitle="false"> </div>  


<div class="js_include" url="/vedAH_Rk/shAkalam/saMhitA/sarvASh_TIkAH/10/017/10_Apo_asmAnmAtaraH.md"  newLevelForH1="5" includeTitle="false"> </div>  

<details open><summary>विश्वास-प्रस्तुतिः</summary>

इति निमज्ज्य स्नात्वा,
</details>

<details><summary>मूलम्</summary>

इति निमज्ज्य स्नात्वा,
</details>

<div class="js_include" url="/vedAH_Rk/shAkalam/saMhitA/vishvAsa-prastutiH/10/009/01_Apo_hi.md"  newLevelForH1="2" includeTitle="false"> </div>  

<div class="js_include" url="/vedAH_Rk/shAkalam/saMhitA/vishvAsa-prastutiH/10/009/02_yo_vaH.md"  newLevelForH1="2" includeTitle="false"> </div>

<div class="js_include" url="/vedAH_Rk/shAkalam/saMhitA/vishvAsa-prastutiH/10/009/03_tasmA_araM.md"  newLevelForH1="2" includeTitle="false"> </div>


<details open><summary>विश्वास-प्रस्तुतिः</summary>

इति तिसृभिः,
</details>

<details><summary>मूलम्</summary>

इति तिसृभिः,
</details>

<div class="js_include" url="/vedAH_yajuH/taittirIyam/saMhitA/sarva-prastutiH/5/6/01_hiraNyavarNAsh_shuchayaH/"  newLevelForH1="5" includeTitle="false"> </div> 

<details open><summary>विश्वास-प्रस्तुतिः</summary>

इति चतसृभिः,  
पवमानानुवाकेन च प्रोक्ष्य,  
</details>

<details><summary>मूलम्</summary>

इति चतसृभिः,  
पवमानानुवाकेन च प्रोक्ष्य,  
</details>


<div class="js_include" url="/vedAH_yajuH/taittirIyam/brAhmaNam/sarva-prastutiH/1/4/08/"  newLevelForH1="5" includeTitle="true"> </div>  


<details open><summary>विश्वास-प्रस्तुतिः</summary>

अघमर्षणसूक्तस्याघमर्षण ऋषिः, अनुष्टुप्छन्दः, भाववृत्तो देवता,  
अघमर्षणजपे विनियोगः, तीर्थे निमग्नः, 
</details>

<details><summary>मूलम्</summary>

अघमर्षणसूक्तस्याघमर्षण ऋषिः, अनुष्टुप्छन्दः, भाववृत्तो देवता,  
अघमर्षणजपे विनियोगः, तीर्थे निमग्नः,
</details>


<div class="js_include" url="/vedAH_Rk/shAkalam/saMhitA/sarva-prastutiH/10/190_RtaM_cha_satyaM_cha/"  newLevelForH1="2" includeTitle="false"> </div>  



<details open><summary>विश्वास-प्रस्तुतिः</summary>

इति षड्वाक्यं द्वादशाष्टौ त्रिर्वा यथाशक्त्य् **आवर्त्य**  
भगवन्तं नारायणं **ध्यात्वा**  
तत्-पादाम्बुजान् निपतन्तीं स्वमूर्ध्नि गङ्गां **ध्यात्वा**,  
तया बाह्यम् आन्तरञ्च मलं **संक्षाल्य**,

[[62]]
</details>

<details><summary>मूलम्</summary>

इति षड्वाक्यं द्वादशाष्टौ त्रिर्वा यथाशक्त्यावर्त्य भगवन्तं नारायणं ध्यात्वा तत्पादाम्बुजान्निपतन्तीं स्वमूर्ध्नि गङ्गां ध्यात्वा, तया बाह्यमान्तरञ्च मलं संक्षाल्य,

[[62]]
</details>

<div class="js_include" url="/vedAH_yajuH/taittirIyam/AraNyakam/sarva-prastutiH/06/01_09_yat_pRthivyAm.md"  newLevelForH1="5" includeTitle="false"> </div>  

<div class="js_include" url="/vedAH_yajuH/taittirIyam/AraNyakam/sarva-prastutiH/06/01_10_ArdraM_jvalati/"  newLevelForH1="5" includeTitle="false"> </div>  

<details open><summary>विश्वास-प्रस्तुतिः</summary>

यथाविधि स्नानाङ्गं देव-र्षि-पितृ-तर्पणं **कृत्वा**,  

आसीनो द्विर् **आचम्य**,  
**निवीती** उपरितन-वस्त्रं **चतुर्-गुणीकृत्य**,

> ये के चास्मत्कुले जाता  
अपुत्रा गोत्रजा मृताः ।  
ते **गृह्णन्तु** मया दत्तं  
वस्त्र-निष्पीडनोदकम् ॥ 

इति मन्त्रेणापसव्यं स्थले **निपीड्य**  
वस्त्रं मणिबन्धे **निधाय**,  
**द्विराचम्य** वस्त्र-खण्डाभ्यां शिरः अङ्गञ् च प्रत्येकं **सम्मृज्य**,  
पूर्ववद् वस्त्रपरिधानादि **कृत्वा**, 


द्विर् **आचम्य**,  
स्नान-वस्त्रं चतुर्-गुणी-कृत्य निवीती अमन्त्रकं, 

> उच्छिष्ट-भागिनो दासा  
ये मृतास् ते त्व् अमन्त्रकम् ।  
तृप्यन्तु तरुतां प्राप्ताः  
मम सम्बन्धिनो मृताः ॥ 

इति मन्त्रेण वा **निष्पीड्य**  
मणि-बन्धे **निधाय**  
उपवीती द्विर् **आचामेत्** ।
</details>

<details><summary>मूलम्</summary>

यथाविधि स्नानाङ्गं देवर्षिपितृतर्पणं कृत्वा, आसीनो द्विराचम्य, निवीती उपरितनवस्त्रं चतुर्गुणीकृत्य, 

> ये के चास्मत्कुले जाता अपुत्रा गोत्रजा मृताः ।  
ते गृह्णन्तु मया दत्तं वस्त्रनिष्पीडनोदकम् ॥ 

इति मन्त्रेणापसव्यं स्थले निपीड्य वस्त्रं मणिबन्धे निधाय, द्विराचम्य वस्त्रखण्डाभ्यां शिरः अङ्गञ्च प्रत्येकं सम्मृज्य, पूर्ववद्वस्त्रपरिधानादि कृत्वा, द्विराचम्य, स्नानवस्त्रं चतुर्गुणीकृत्य निवीती अमन्त्रकं, 

> उच्छिष्टभागिनो दासा ये मृतास्तेत्वमन्त्रकम् ।  
तृप्यन्तु तरुतां प्राप्ताः मम सम्बन्धिनो मृताः ॥ 

इति मन्त्रेण वा निष्पीड्य मणिबन्धे निधाय उपवीती द्विराचामेत् ।

</details>



[[63]]

<details><summary>आह्निकार्थप्रकाशिका</summary>

**अथ धर्मशास्त्रोक्तस्नानविधिः प्रसङ्गाल्लिख्यते** इति ।  
आचार्य-पादैः स्मृति-वचन-प्रदर्शन-पूर्वकं स्नान-भेद-प्रदर्शनात्  
धर्म-शास्त्र-विहित-स्नानानुष्ठान-पारम्पर्यवद्भिस् तद्-अनुष्ठानाय  
तद्-विधिर् _लिख्यत_ इति भावः ।  
तद् उक्तम् – 

> तत्र तत्र वर्णभेदेन स्नाननियमं स्मरन्ति पितामहादयः 
>
>> अपोऽवगाहनं स्नानं  
>> विहितं सार्ववर्णिकम् ।  
>> मन्त्रवत् प्रोक्षणं चापि  
>> द्विजातीनां विशिष्यते 

इति ।  
</details>



## स्नानानुकल्पाः

<details open><summary>विश्वास-प्रस्तुतिः</summary>

अप्रतिषिद्ध-दिनेष्व्  
अशक्तश् चेद् **उष्णोदकेन स्नायात्** ।
</details>

<details><summary>मूलम्</summary>

अप्रतिषिद्धदिनेष्वशक्तश्चेदुष्णोदकेन स्नायात् ।
</details>

<details><summary>आह्निकार्थप्रकाशिका</summary>

अशक्तं प्रत्याह - **अप्रतिषिद्धदिनेष्वि**ति । तथा यमः - 

> आदित्य-किरणैः पूतं  
पुनः पूतन् तु वह्निना ।  
आम्नातम् आतुर-स्नाने  
पुनः पूतं हृतोदकम् ॥  
मृते जन्मनि सङ्क्रान्त्यां  
श्राद्धे जन्मदिने तथा ।  
अ-स्पृश्य-स्पर्शने  
चैव **न स्नायादुष्णवारिणा** ॥

षट्त्रिंशन्-मते - 

> आपः स्वभावतो मेध्याः  
किं पुनर्-वह्नि-संयुताः ।  
तेन सन्तः प्रशंसन्ति  
स्नानम् उष्णेन वारिणा ॥  
शीतास्व् अप्सु निनीयोष्णान्  
मन्त्र-सम्भार-सम्भृतान् ।  
गेहे प्रशस्यते स्नानं  
तद्-धीनम् अफलं बहिः ॥ 

इत्यादीनि रत्नाकर-वचनान्य् अत्र भाव्यानि ।
</details>



<details open><summary>विश्वास-प्रस्तुतिः</summary>

वारुण-स्नानाशक्तौ अ-शिरस्कं स्नायात् । तदशक्तौ कापिल-स्नानम् । 

> आसीनः पुनरप्येवं  
मन्त्रस्नानं समाचरेत् ।  
जपन् पवित्रं मन्त्रं स्वं  
प्राणायाम-समन्वितम् ॥ 68
>
> असङ्ख्येयाशुचि-स्पर्श-  
दूषितैर् बाह्य-वारिभिः ।  
स्नातस्यापि भवेद् एतत्  
स्नानम् अन्यस्य किं पुनः ॥

इति वङ्गिवंशेश्वरोक्तं मूलमन्त्र-प्राणायाम-जप-रूपं _मन्त्रस्नानम्_, 

[[65]]

> शन्न आपस्तु द्रुपदा [^५]  
> आपोहिष्ठाघमर्षणं

[^५]: 

    भुवि मूर्ध्नि तथाकाशे  
    मूर्ध्न्य् आकाशे तथा भुवि ।  
    आकाशे भुवि मूर्ध्नि स्याद्  
    आपोहिष्ठादि-मन्त्रतः ॥

इत्युक्त-मन्त्रस्नानं वा 

> मुखं कर-द्वयोपेतं  
> पादौ कटितटा-वधि 

इत्युक्त-पञ्चाङ्ग-स्नानं वा,  
तत्-तच्-छास्त्रोक्तं पार्थिवं वायव्यं दिव्यञ् च स्नानं, 

> खस्थितं पुण्डरीकाक्षं  
मन्त्रमूर्तिं हरिं **स्मरेत्** ।  
अनन्तादित्य-सङ्काशं  
वासुदेवं चतुर्-भुजम् ॥  
शङ्ख-चक्र-गदा-पद्म-  
धारिणं वन-मालिनम् ।  
केयूर-हारिणं देवं  
सुवर्ण-मकुटोज्ज्वलम् ॥  
ध्वज-वज्राङ्कुशालक्ष्य  
पादपद्मं सुनिर्मलम् ।  
तत्-पादाङ्गुष्ठ-जां गङ्गां  
**निपतन्तीं** स्वमूर्द्धनि ॥  
**चिन्तयेद्** ब्रह्म-रन्ध्रेण  
**प्रविशन्तीं** स्वकान्तनुम् ।  
तया **संक्षालयेत्** सर्वं  
बाह्यम् आभ्यन्तरं मलम् ॥  
तत्-क्षणाद् विरजा मर्त्यो  
**जायते** स्फटिकोपमः ।  
इमं मानसिकं स्नानं  
मन्त्राच् छतगुणं स्मृतम् ॥

इत्युक्त-मानसिक-स्नानं,
</details>

<details><summary>मूलम्</summary>

वारुणस्नानाशक्तौ अशिरस्कं स्नायात् । तदशक्तौ कापिल-स्नानम् । 

> आसीनः पुनरप्येवं मन्त्रस्नानं प्राणायामसमन्वितम् ।  
असङ्ख्येयाशुचिस्पर्शदूषितैर्बाह्यवारिभिः ।  
स्नातस्यापि भवेदेतत् स्नानमन्यस्य किं पुनः ॥

इति वङ्गिवंशेश्वरोक्तं मूलमन्त्रप्राणायामजपरूपं मन्त्रस्नानं 

[[65]]

> शन्न आपस्तु द्रुपदा [^५] आपोहिष्ठाघमर्षणं

[^५]: भुवि मूर्ध्नि तथाकाशे मूर्ध्न्याकाशे तथा भुवि ।  
आकाशे भुवि मूर्ध्नि स्यादापोहिष्ठादिमन्त्रतः ॥

इत्युक्तमन्त्रस्नानं वा 

> मुखं करद्वयोपेतं पादौ कटितटावधि 

इत्युक्तपञ्चाङ्गस्नानं वा, तत्तच्छास्त्रोक्तं पार्थिवं वायव्यं दिव्यञ्च स्नानं, 

> खस्थितं पुण्डरीकाक्षं मन्त्रमूर्तिं हरिं स्मरेत् ।  
अनन्तादित्यसङ्काशं वासुदेवं चतुर्भुजम् ॥  
शङ्खचक्रगदापद्मधारिणं वनमालिनम् ।  
केयूरहारिणं देवं सुवर्णमकुटोज्ज्वलम् ॥  
ध्वजवज्राङ्कुशालक्ष्य पादपद्मं सुनिर्मलम् ।  
तत्पादाङ्गुष्ठजां गङ्गां निपतन्तीं स्वमूर्द्धनि ॥  
चिन्तयेद्ब्रह्मरन्ध्रेण प्रविशन्तीं स्वकान्तनुम् ।  
तया संक्षालयेत्सर्वं बाह्यमाभ्यन्तरं मलम् ॥  
तत्क्षणाद्विरजामर्त्यो जायते स्फटिकोपमः ।  
इमं मानसिकं स्नानं मन्त्राच्छतगुणं स्मृतम् ॥

इत्युक्तमानसिकस्नानं,
</details>



<details><summary>आह्निकार्थप्रकाशिका</summary>

तत्र शक्तस्य वारुणम् एव स्नानं, तद्-अशक्तस्य तु

> न स्नानम् आचरेद् भुक्त्वा  
नातुरो न महानिशि ।  
न चान्यवस्त्रम् आच्छाद्य  
नाविज्ञाते जलाशये ॥

इत्य्-आदिभिस्  
तत्-प्रतिषेधात् स्नानान्तराणि भवन्ति ।  
तेषु च वारुणानन्तरम् _आकण्ठं स्नानं_,  
‘अशक्ताव् अशिरस्कं वे’ति स्मरणात्,  
तत्राप्य् अशक्तस्य _कापिलं_,  
तस्मिन्न् अप्य् शक्तस्य तत्-तच्-छास्त्र-चोदितेषु  
पार्थिवाग्नेय-वायव्य-दिव्य-मान्त्र्य-मानसात्म-ध्यान-  
पञ्चाङ्ग-पुरुषान्तर(स्पर्श)पूर्वकावगाहन-रूपेषु स्नानान्तरेषु  
तत्-काल-सम्भावितं, तत्रापि स्व-शक्यं कुर्यात् ।  
आह चैवं क्रतुः -

> प्राक् छौचं स्नानम् आग्नेयं  
ब्राह्मं वा स्नानम् इष्यते ।  
वृद्धातुराणाम् उष्णाद्भिः  
योगाङ्गैर् वा यमादिभिः ॥

इति । अत्र यथाधिकारम् इति विवक्षा ।  
एवं चोक्तं पारमेश्वरे -

> विना विविध-सम्पर्कैः  
**पञ्चाङ्गं स्नानम् आचरेत्** ।  
मुखं कर-द्वयोपेतं  
पादौ कटितटावधि ।  
स्त्रीसङ्गाद्य्-उपघाते तु  
स्नानं कुर्याद् यथाविधि ॥

इति शीतोदक-स्नानासमर्थस्य उष्णोदकेन स्नानं  
तच् चानुपहतस्याप्रतिषिद्धेषु दिवसेष्व् एव ।

एवं शक्त्य्-आद्य्-अनुगुणं स्नानं कुर्यात् ।  
बलानुरूपं च स्नानं प्रत्येकं समुदितं वा सञ्जगृहुः

> दिव्याप्य् अमान्त्र-वायव्य-  
भौम-तैजस-मानसैः ।  
एतैस् समस्तैर् व्यस्तैर् वा  
कृत-शुद्धिर् यथाबलम् ॥

इति ।

[[64]]

अन्यथा त्व् अकर्मण्यो भवति,  
'स्नानमूलाः क्रियास्सर्वाः इति विधानात्' इति ।

_कापिलं स्नानं_ -

> नाभेर् अधः प्रविश्याप्सु  
कटिं प्रक्षाल्य मृज्जलैः ।  
आर्द्रेण वाससा चाङ्ग-  
मार्जनं कापिलं स्मृतम् ॥

इत्य् उक्तम् । स्नान-विषय-प्रमाणादिकं सर्वं रत्नाकरादाव् अनुसन्धेयम् ।

अथ गौण-स्नानान्य् आह –  
**वारुण-स्नानाशक्ताव्** इत्य्-आदिना ।  
योग-याज्ञवल्क्यः - 

> मान्त्रं भौमं तथाग्नेयं  
वायव्यं दिव्यम् एव च ।  
वारुणं मानसञ् चेति  
**सप्त स्नानान्य्** अनुक्रमात् ॥  
आपोहिष्ठादिभिर् **मान्त्रं**  
मृदालम्भस् तु **पार्थिवम्** ।  
**आग्नेयं** भस्मना स्नानं  
**वायव्यं** गो-रजः स्मृतम् ॥  
यत् तु सातप-वर्षेण  
तत् स्नानं **दिव्यम्** उच्यते ।  
**वारुणं** चावगाहस् तु  
मानसं विष्णुचिन्तनम् ॥ 

इत्य्-आदि ।  
रत्नाकरोक्त-स्नानेषु  
वारुण-स्नानाशक्तस्याशिरस्क-स्नानं  
तच् च पूर्वोदाहृताचार्य-पाद-श्री-सूक्ति-सिद्धम् । 

[[66]]

कापिलम् अपि _प्रदर्शितं_ पाद्मे -

> स्नानमूलाः क्रियास् सर्वाः  
**स्नानं** च बहुधा स्मृतम् ।  
वारुणं दिव्यम् आग्नेयं  
वायव्यं पार्थिवन् तथा ॥  
मान्त्रं मानसम् इत्य् एवं  
स्नानं **सप्त-विधं** भवेत् ।  
>
> अवगाहनम् अप्स्व् अन्तर्  
**वारुणं** स्नानम् इष्यते ॥  
सहातपेन वर्षेण  
स्नानं **दिव्यम्** अनन्तरम् ।  
>
> समिधां दीपितानां च  
गोमयस्य हुतस्य च ॥  
सितेन भस्मनाङ्गेषु  
ललाटादिषु च क्रमात् ।  
यद् ऊर्ध्व-पुण्ड्र-करणं  
मन्त्रोच्चारण-पूर्वकम् ॥  
तद् **आग्नेयं** भवेत् स्नानं  
>
> शोधनं परमं स्मृतम् ।  
गच्छत्सु गोषु पादोत्थैः  
रजोभिर् भूमि-सम्भवैः ॥  
स्पर्शनं वपुषि स्नानं  
**वायव्यं** तद् उदाहृतम् ।  
>
> प्रशस्ते पर्वताग्रादौ  
जातया श्वेत-मृत्स्नया ॥  
उच्चार्य केशवादीनि  
नामान्य् अङ्गे यथाक्रमम् ।  
ललाटादौ यद् विधानम्  
ऊर्ध्वपुण्ड्रस्य तद् भवेत् ॥  
**पार्थिवं** स्नानम्, अब्-लिङ्गैर्  
मन्त्रैः विप्रकरेरितैः ।  
अम्भोभिः प्रोक्षणं ब्रह्मन्  
तन् **मान्त्रं** स्नानमिष्यते ॥ 

इति स्नानानि प्रदर्शितानि ।
</details>



<details open><summary>विश्वास-प्रस्तुतिः</summary>

इत्य् एतानि यथासम्भवं **कुर्यात्** ।
</details>

<details><summary>मूलम्</summary>

इत्येतानि यथासम्भवं कुर्यात् ।
</details>



<details><summary>आह्निकार्थप्रकाशिका</summary>

**इत्य् एतानि यथासम्भवं कुर्यादि**ति । 

> तत्-तच्-छास्त्रेषु चोदितेषु  
> पार्थिवाग्नेय-वायव्य-दिव्य-मान्त्र-मानस 

इत्य्-आदिना भगवच्-छास्त्र--धर्म-शास्त्रोक्त--गौण-स्नानानाम्  
आचार्य-पादानुगृहीतत्वात् 

> पाद्मोक्तान्य् एव गौण-स्नानानि  
> परमैकान्त्य्-अनुष्ठेयानि,  
> न धर्मशास्त्रोक्तानि 

+इति अन्योक्तम् अनादरणीयम् ।
</details>

[[67]]

## पुण्ड्रधारणम्

<details open><summary>विश्वास-प्रस्तुतिः</summary>

ततः अस्त्र-मन्त्रेण वाम-पाणि-तलं संशोध्य,  
प्रणवेन मृदं निधाय जलमादाय, 

> गन्धद्वारां दुराधर्षां  
नित्यपुष्टां करीषिणीम् ।  
ईश्वरीँ सर्वभूतानां  
ताम् +++(~~त्वाम्~~)+++ इहोपह्वये श्रियम् ॥

इति श्वेत-मृत्-**सेचनं कृत्वा**,  
अस्त्र-मन्त्रेण दश-दिक्षु **रक्षां कृत्वा**,  
प्रणवेन **संमिश्रं कृत्वा**,  
मूल-**मन्त्रेणाभिमन्त्र्य**  
यथासम्प्रदायं नृसिंहबीजं **विलिख्य**, 

> भगवान् पवित्रं,  
> वासुदेवः पवित्रं,  
> शतधारं सहस्रधारम् अपरिमित-धारम्  
> अरिष्टम् अच्छिद्रम् अच्युतम् अनन्तम् अक्षयम् अव्ययं  
> परमं पवित्रं,  
> भगवान् वासुदेवः पुनातु 

इति जलं **निस्-स्राव्य**  
भगवत्-पाद-युगलं **स्मृत्वा**  
तर्जन्या मृदञ् जलं **चैकीकृत्य**, 
</details>

<div class="js_include" url="/vedAH_Rk/shAkalam/saMhitA/vishvAsa-prastutiH/01/154/01_viShNornu_kaM.md"  newLevelForH1="5" includeTitle="false"> </div>  

<div class="js_include" url="/vedAH_Rk/shAkalam/saMhitA/sarvASh_TIkAH/01/154/01_viShNornu_kaM.md"  newLevelForH1="5" includeTitle="false"> </div>  


<details open><summary>विश्वास-प्रस्तुतिः</summary>

इति मन्त्रेण पञ्चोपनिषन्-मन्त्रैर्  मूलमन्त्रेण **चाभिमन्त्र्य**  
द्वादशाक्षरेणेष्टं **प्रार्थ्य**, 
</details>

<details><summary>मूलम्</summary>

इति मन्त्रेण पञ्चोपनिषन्मन्त्रैर्मूलमन्त्रेण चाभिमन्त्र्य द्वादशाक्षरेणेष्टं प्रार्थ्य, 
</details>


<div class="js_include" url="/vedAH_yajuH/taittirIyam/saMhitA/yajuH/sarva-prastutiH/1/2_somayAgArambhaH/13_havirdhAna-maNDapa-nirmANam/viShNo_rarATam.md"  newLevelForH1="5" includeTitle="false"> </div>

<details open><summary>विश्वास-प्रस्तुतिः</summary>

इति सप्तभिर् वैष्णवैर् मन्त्रैश् **चाभिमन्त्र्य**,  
तर्जन्या प्रणवेन मूर्ध्नि किञ्चिन् **न्यस्य**,
</details>

<details><summary>मूलम्</summary>

इति सप्तभिर्वैष्णवैर्मन्त्रैश्चाभिमन्त्र्य, तर्जन्या प्रणवेन मूर्ध्नि किञ्चिन्न्यस्य,
</details>


<details><summary>आह्निकार्थप्रकाशिका</summary>

अथ ऊर्ध्वपुण्ड्रधारणम् आह **अस्त्रमन्त्रेणे**त्यादिना ।  
ऊर्ध्व-पुण्ड्र-धारण-तद्-अधिकारि-मृद्-वर्णाकृत्य्-आदिकं सप्रमाणं  
श्री-सच्-चरित्र-रक्षायां स्पष्टम् अनुगृहीतम् ।  

यत् तु आह्निक-काण्डे +++(वैद्यनाथदीक्षितीये)+++ ब्राह्मणादीनां  
त्रिपुण्ड्र-धारण-प्रतिपादकानि चन्द्रिका-माधवीयाद्य्-अनुदाहृतानि वचनानि  
ब्राह्मणस्य त्रिपुण्ड्र-निषेध-पराणि सम्प्रतिपन्न-वचनानि  
चोदाहृत्योक्तम् 

> एवम्-आदि-त्रि-पुण्ड्र-निषेध-वचनानि  
> पाशुपतादि-तन्त्र-दीक्षा-प्रविष्ट-ब्राह्मण-निन्दा-पराणि ।  
> अत एव वाराहे गौतमः +++(पाठोऽयं न लब्धः।)+++ -
>
>
>> शशाप तान् जटा-भस्म-  
दीक्षा-व्रत-धरांस् तथा ।  
त्रि-पुण्ड्र-धारिणो नित्यं  
भस्मोद्धूलन-तत्-पराः ॥  
**भविष्यथ** त्रयी-बाह्या  
मिथ्या-ज्ञान-प्रलापिनः ।  
बौद्धे चाप्य् आर्हते चैव  
तथा पाशुपतेऽपि च ॥  
शाम्भवे दीक्षिता यूयं  
**भवत** ब्राह्मणाधमाः । 
>
> इत्युक्तम् ।

[[68]]

तद् अयुक्तम् -   
"ब्राह्मणस् त्रिपुण्ड्रं न धारयेद्"  
इत्य्-आदीनां स्वोदाहृतानां आचार्यपादोदाहृतानां पठ्यमान-स्मृति-पुराण-वचनानां  
शैव-पाशुपतादि-दीक्षा-प्रविष्ट-ब्राह्मण-निन्दा-परत्वस्यायुक्तत्वात् ।  

न तावच् छ्रुति-लिङ्गादिभिर् अयम् अर्थो ऽवगम्यते -  
भवद्-उदाहृत-वचनेन त्रि-पुण्ड्र-धारण-भस्मोद्धूलन-मिथ्या-ज्ञान-प्रलापानां  
शाप-ग्रस्त-विषयत्वावगमेन  
त्रिपुण्ड्रादेः तद्-धार्यत्वे  
तद्-व्यतिरिक्ताधार्यत्व-परत्वेन च लिङ्ग-दर्शनात् । 

अपच्छेदाधिकरण-न्यायेन निषेधस्य बलीयस्त्व-वादिनः अद्वैतिनः ।  

प्रायश्चित्त-काण्डे श्राद्ध-शिष्ट-भोजन-विधि-सत्त्वेऽपि  
निषेधस्य बलीयस्त्वात्  
तद्-अभोज्यत्वं वदतः वैद्यनाथस्य  
ब्राह्मण-त्रि-पुण्ड्र-निषेध-बलीयस्त्वस्यावश्याङ्गीकार्यत्वात् -  
निषेध-वचनानां शैव-दीक्षा-प्रविष्ट-ब्राह्मण-निन्दा-परत्व-वर्णनं  
स्व-मत-स्थैकदेशि-दुराचार-स्थापनाभिनिवेश-मूलकम् इति  
सद्भिर् विभावनीयम् इति । 

तद् उक्तम् - 

> आदौ तु लक्षणोपेतां  
सुगन्धां सात्त्विकीं शुभाम् ।  
वामे ऽस्त्र-शोधिते हस्ते  
वाग्यतः प्रणवेन तु ॥  
**निधाय** जलम् आदाय  
गन्धद्वारेति **सेचयेत्** ।  
अस्त्र-मन्त्रेण रक्षां च  
**कृत्वा** दशसु दिक्ष्व् अपि ॥  
तार-मन्त्रेण सम्मिश्रं  
मूल-मन्त्रेण **मन्त्रयेत्** ।  
नृसिंह-बीजञ् च **लिखेत्**  
रक्षार्थं दोष-शान्तये ॥  
शत-धारेति मन्त्रेण  
तीर्थ-तोयञ् च **निक्षिपेत्** ।  
ताम् **एकीकृत्य** तर्जन्या  
**स्मृत्वा** मम पद-द्वयम् ॥  
विष्णोर्नुकेन मन्त्रेण  
**मन्त्रयित्वा** यथाक्रमम् ।  
पञ्चोपनिषदैर् मन्त्रैर्  
मूल-मन्त्रेण मन्त्रयेत् ॥  
द्वादशाक्षरम् **उच्चार्य**  
**प्रार्थयेद्** इष्ट-सिद्धये ।  
सप्तभिर् वैष्णवैर् मन्त्रैर्  
**मन्त्रयेन्** मोक्ष-सिद्धये ॥  
मृदं प्राक् तार-मन्त्रेण  
तर्जन्या मूर्ध्नि **विन्यसेत्** ॥ 

इति ।  
“इष्टसिद्धये" इत्यत्र “सत्-समृद्धिञ् च युक्ताम्" इत्य्  
अनुगृहीत-भगवद्-भागवत-समृद्धिर् विवक्षिता,  
प्रपन्नानां “त्रैवर्गिकांस् त्यजेद् धर्मान्” इति काम्यान्तर-निषेधात् ।  

“मोक्ष-सिद्धये” इत्यत्र अनन्य-प्रयोजन-कैङ्कर्य-सिद्धिर् विवक्षिता,  
प्रपन्नानां मोक्षार्थं कर्तव्यान्तराभावात् ।+++(5)+++ 
</details>



<details open><summary>विश्वास-प्रस्तुतिः</summary>

> गृहस्थस्यानामिकया, ब्राह्मणस्यानामिकया, 
 
इत्य्-आद्य्-उक्ताश्रम-वर्ण-विशेष-चोदिताङ्गुल्या
</details>

<details><summary>मूलम्</summary>

> गृहस्थस्यानामिकया, ब्राह्मणस्यानामिकया, 
 
इत्याद्युक्ताश्रमवर्णविशेषचोदिताङ्गुल्या
</details>



[[69]]

<details><summary>आह्निकार्थप्रकाशिका</summary>

अथ पुण्ड्र-धारण-साधनम् आह -  
**गृहस्थस्यानामिकये**त्य्-आदिना । तद् उक्तं 

> ब्राह्मणस्य विशेषेण  
कल्पिता **ऽऽनामिका** स्मृता ।  
**अङ्गुष्ठम्** एव राज्ञश् च  
**तर्जनी** विश एव च ॥  
शूद्रस्य **मध्यमा** प्रोक्ता  
सर्वेषां वाप्य् **अनामिका** ।  
**तर्जनी** भिक्षुकस्यैव  
वनस्थस्य तु **मध्यमा** ॥  
**अनामिका** गृहस्थस्याङ्गुष्ठाग्रमथापि वा ।  
**अङ्गुष्ठेन** ब्रह्मचारी सर्वेषां स्याद् **अनामिका** ॥ 

इति । 

यद् अपरोक्तं स्कान्दे मार्गशीर्ष-माहात्म्ये  
ब्रह्म-चारि-यत्य्-आदीन् अधिकृत्य दर्पणविधेः  
तेषान् तु **दर्पण-निषेधो** ऽन्यविषयः ।  
तत्रैव रात्रौ दर्पण-विधेः  
तत्र दर्पण-निषेधो ऽन्यविषयः -  
तत्रैव दर्पणाभावे जलावलोकन-विधानात् । 

जले प्रतिबिम्बावलोकन-निषेधोऽपि तथा +इति - तदसङ्गतम् -  
निबन्धनेषु तद्-वचनान् उदाहरणेनाचार-विरहाच् च । 

यतीनां सर्वदा इतरेषां रात्रौ  
दर्पणावलोकनस्य जलावलोकन-पूर्व-पुण्ड्र-धारणस्य  
चाननुष्ठान-पराहतत्वात् । यद् अप्य् अपरोक्तं 

> **अङ्गुष्ठं** पुष्टिदं प्रोक्तं  
**मध्यमा** ऽऽयुष्करी तथा ।  
**अनामिका** ऽन्नदा नित्यं  
मुक्तिदा च **प्रदेशिनी** ।  
एतैर् अङ्गुलिभेदैस् तु  
कारयेन्, न नखैर् लिखेत् ॥ 

इति श्री-सच्-चरित्र-रक्षोक्त--तत्-तद्-अङ्गुलि-फल--निरपेक्षाणां  
तत्-तत्-कर्माङ्गत्वादि-मात्रेणोर्ध्व-पुण्ड्र-करण-दशायाम् 

> अनामिका ब्राह्मणस्य  
> गृहस्थस्यानामिका 

इत्य्-आदिवर्णाश्रम-विषय-व्यवस्था-वचनानीति  
देशिक-चरणैः कण्ठतो व्यवस्थापितत्वात्,  
मोक्षापेक्षावद्भिः भगवत्-प्रीत्य्-अर्थम् ऊर्ध्व-पुण्ड्र-करणे  
प्रदेशिन्य्+++(=तर्जनी)+++ एव देशिक-सम्मता ।

[[70]]

तया ऽऽर्जवादि-गुणासम्भवे  
तद्-अनुगुणया यया कयाचिद् अङ्गुल्या धार्याणि ।+++(4)+++ 

> यथाकामन् तु सर्वाभिः  
न नखैरिति केचन 

इत्य्-उक्तत्वात् ।  
स्मृति-चन्द्रिकायां - 

> स्वयं-धौतेन कर्तव्यं  
कारु-धौतं विवर्जयेत् 

इत्यत्र स्वयं-धौतेनेत्य् एव सिद्धे  
कारु-धौत-निषेधेन  
कारु-धौत-व्यतिरिक्त-धौतम् अभ्यनुज्ञातम्।   

इत्य् उक्त-रीत्या  
"न नखैर् लिखेद्" इति निषेधेन  
नख-व्यतिरिक्तं पुण्ड्र-धारणे  
ऽभ्यनुज्ञातं भवति -  

> येनोर्ध्वपुण्ड्रं सौम्यं स्याद्  
आर्जवं च कृतं भवेत् ।  
तेन कुर्यात् प्रकारेण  
तादृशं फलदं भवेत् ॥ 

इति नारदीय-वचने येन तेनेति सामान्योक्तेश् च । एवञ्चाङ्गुल्यैव धारणीयानीति निर्बन्धो न कर्तव्य इति । तदत्यन्तमसङ्गतम् । आचार्यपादश्रीसूक्तिन्यायविरुद्धत्वात् । 

> या चात्र वर्णाश्रम-मात्र-विषयतया  
> ऽङ्गुलि-व्यवस्था  
> सा तत्-तत्-फल-विशेष-निरपेक्षाणां  
> तत्-तत्-कर्माङ्गत्वादि-मात्रेणोर्ध्व-पुण्ड्र-करण-दशायाम्  
> इति मन्तव्यम् 

इति श्रीसूक्तौ पूर्वोदाहृत-वचनावगत-मोक्ष-तद्-इतर-फल-कामना-रहितानां  
तत्-तत्-कर्माङ्गत्वादिनोर्ध्व-पुण्ड्र-धारणे वर्णाश्रमाङ्गुलि-व्यवस्थेति प्रतीयते ।  
कर्माङ्गत्वादीत्यादि-पदेन 

> यच् छरीरं मनुष्याणाम्  
ऊर्ध्व-पुण्ड्रं विना भवेत् ।  
द्रष्टव्यन् नैव तद्-देहं  
श्मशान-सदृशं स्मृतम् ॥ +++(4)+++

इत्य्-अकरणे दोष-श्रवणेन  
करणे प्रत्यवाय-परिहारस्य, 

> प्रातर्-मध्यन्-दिने सायम्  
ऊर्ध्वपुण्ड्रेण केशवः ।  
अकृतैर् वा कृतैर् वापि  
तैस् तैः प्रीणाति माधवः ॥ 

इति भारद्वाज-वचनावगत-भगवत्-प्रीति-विशेषस्य च सङ्ग्रहः ।  
_मात्र_-पदेन पूर्वोदाहृत-वचनावगत-फलाभिसन्धि-व्यवच्छेदः ।  
एवं च तत्-तत्-कर्माङ्गत्वेन  
“अ-क्रिया-वद् अनर्थाय" इति  
लक्ष्मी-तन्त्र-वचन+आचार्यपाद-श्रीसूक्तावगत--  
प्रत्यवाय-परिहारार्थत्वेन +उपदर्शित-भगवत्-प्रीत्य्-उद्देशेन  
चोर्ध्व-पुण्ड्र-करण-दशायां वर्णाश्रमाङ्गुलि-व्यवस्थेत्य् उक्तं भवति । 

> फलाश्रुतेर् वीप्सया वा  
> तन् नित्यम् उदितं बुधैः,  
> अस्य चैवम् अकामोपाधि-निबद्ध-विधि-प्राप्तत्वात्  
> **नित्यत्वं सिद्धम्** 

इति प्रमाण-श्री-सच्-चरित्र-रक्षा-श्रीसूक्त्य्-अनुसारेणात्र  
नित्य-विधि-परत्वस्याङ्गीकार्यत्वात् ।  
अयम् अर्थः 

> अतस् सिद्धं कर्माङ्गत्वादिभिर् ऊर्ध्व-पुण्ड्रस्यावश्यधार्यत्वम्,  
> कर्मङ्गत्वादिना ऊर्ध्व-पुण्ड्र-ग्रहणम् इह भवेत्  

इत्य् आचार्यपादश्रीसूक्त्य्-अभिप्रेतश्च -

[[71]]

> ज्योतिष्टोमेन स्वर्गकामो यजेत,  
> वृष्टिकामः कारीर्या यजेत,  
> श्येनेनाभिचरन् यजेत 

इत्यादौ तत्-तत्-फल-कामना-रूपाधिकारवतस्  
तत्-तत्-फलोद्देशेन तत्-तत्-कर्म-विधिर् इति  
मीमांसक-सिद्धान्तितत्वात्,  
ऊर्ध्व-पुण्ड्र-विषयक-फल-साधनाङ्गुलि-विधीनाम् अपि  
तथैवार्थ-वर्णनौचित्यात् । 

“मुक्तिदा च प्रदेशिनी" इत्य्-अत्र  
मुक्ति-रूप-फलोद्देशेनानुष्ठान एव प्रदेशिनी-विधानम् इति  
न तद्-वाक्येन भगवत्-प्रीत्यर्थम् ऊर्ध्व-पुण्ड्रधारणं विधीयते -  
फल-साधन-वाक्यस्य नित्य-विधित्वासम्भवात् ,  
श्री-सच्-चरित्र-रक्षा-प्रथमाधिकारे 

> कामाधिकारत्वे सम्भवति  
> नित्यत्व-कल्पनायोगात् 

इत्य्-अनुगृहीतत्वाच्च । 

यद् अपि स्मृति-चन्द्रिकोक्त-दृष्टान्तेनाङ्गुली-व्यतिरिक्तस्यापि  
पुण्ड्र-धारण-साधनत्वम् उक्तम्,  
तद् अपि मन्दम् -  
दृष्टान्त-वैषम्यात्। 

> स्वयं धौतेन कर्तव्यं  
> कारुधौतं विवर्जयेत् 

इत्य्-अत्र विशेष-निषेधेन  
शेषाभ्यनुज्ञानात्  
कारु-धौत-व्यतिरिक्त-धौताभ्यनुज्ञानम् इति चन्द्रिकोक्तम् । 

आचार्यपादोदाहृते तु “ऊर्ध्वपुण्ड्र-विधौ मोक्षम्" इत्य्-आदिषु भरद्वाज-वचनेषु  
पञ्चाङ्गुलीन् विधाय  
"न चान्येन विधीयीत" इत्य् अङ्गुलि-व्यतिरिक्त-निषेधात् । 

“न नखैरिति केचन" इति वचनस्य शेषाभ्यनुज्ञान्यायेन  
शलाकाभ्यनुज्ञा-परत्वस्य  
कतिपय-सम्मतत्वेन भूयसां न्यायेन  
प्रत्यवाय-श्रवण-सहित-सामान्य-निषेधस्य प्रबलत्वात् शिष्टाचाराच्च,  
उदाहृत-दृष्टान्त-वैषम्येणाङ्गुलीनाम् एव पुण्ड्र-धारण-करणत्वम् **अङ्गीकार्यम्** । 

श्रीसच्चरित्ररक्षाप्रथमाधिकारे 

> ब्राह्मणस्य विशेषेण  
> वैष्णवस्य विशेषतः । 

इत्य् अपि वचनं  
न ब्राह्मणमात्रस्यावश्य-कर्तव्यत्व-प्रतिक्षेप-परम् -  
अपि तु अकरणे प्रत्यवाय-लाघव-परम् ।+++(5)+++  
अतः अङ्गुल्यैव पुण्ड्राणि **धारणीयानीति सिद्धम्** । एतेन 

"येनोर्ध्व-पुण्ड्रम्" इत्य्-आदि-वचने  
येन तेनेति सामान्य-निर्देशाद्  
अङ्गुलिव्यतिरिक्तस्यापि पुण्ड्र-धारण-करणत्वम् अनुमतम्  
इत्युक्तं परास्तम् ।  
उपात्त-वचने येन तेनेति पद-द्वयस्य  
विशेष्य-समर्पकं प्रकारेणेति पदं प्रयुक्तम् ।  
प्रकारशब्दो ऽपृथक्-सिद्ध-विशेषण-परस् सन्  
अवयव-संस्थान-रूपं प्रकारम् अभिधत्ते -  
श्रीभाष्यादौ प्रकारत्वं विशेषणत्वम् इति बहुधाभिहितत्वात् ।

[[72]]

श्रीन्यायसिद्धाञ्जनोपक्रमे 

> अशेष-चिद्-अचित्-प्रकारं  
> ब्रह्मैकम् एव तत्त्वं,  
> तत्र प्रकार-प्रकारिणोः प्रकाराणाञ् चात्यन्त-भेदेऽपि  
> विशिष्टैक्यादि-विवक्षया  
> एकत्व-व्यपदेश 

इति चिद्-अचितोः भगवत्-प्रकारत्व-प्रतिपादनात् ।  
अतः समीचीनावयव-सन्निवेश-विशिष्ट-पुण्ड्रधारणम् उक्त-वचनाभिप्रेतम् इति । 

मुमुक्षुदर्पणे "न नखाद्यैश्च" आद्यशब्दात्  
शलाकादिभिर् अपि न कुर्यादित्यर्थ इत्युक्तम् । 

अतः प्रकारेणेत्य् एतत्-परित्यज्य  
येन तेनेत्य्-अस्याङ्गुलि-व्यतिरिक्त-साधन-परत्व-वर्णनम्  
आग्रह-मूलमेव । 

अतस् सुष्ठूक्तम् "गृहस्थस्यानामिकया" इत्यादिकमिति बोध्यम् ।
</details>



<details open><summary>विश्वास-प्रस्तुतिः</summary>

**ललाटे** चतुर्-अङ्गुलम् ऊर्ध्वं  
द्व्यङ्गुलं त्र्य्-अङ्गुलं वा विस्तृतं,  

**कुक्षौ** नाभ्यादि-द्वादशाङ्गुलम् ऊर्ध्वं  
त्र्य्-अङ्गुलं विस्तृतं,  

**हृदये** प्रादेशमात्रम् +++(=१२-आङ्गुलम्)+++ अष्टाङ्गुलं वा ऊर्ध्वं  
चतुरङ्गुलं विस्तृतं,
</details>

<details><summary>मूलम्</summary>

ललाटे चतुरङ्गुलमूर्ध्वं द्व्यङ्गुलं त्र्यङ्गुलं वा विस्तृतं, कुक्षौ नाभ्यादिद्वादशाङ्गुलमूर्ध्वं त्र्यङ्गुलं विस्तृतं, हृदये प्रादेशमात्रमष्टाङ्गुलं वा ऊर्ध्वं चतुरङ्गुलं विस्तृतं,
</details>



<details><summary>आह्निकार्थप्रकाशिका</summary>

> **पार्श्वयोर्** घन-विन्यासम्  
ऊर्ध्वपुण्ड्रम् इहोच्यते ।  
यथा चर्म **न दृश्येत**  
तथोर्ध्वं पुण्ड्रम् **आचरेत्** ॥
इषुपात-स्थितैर् **ग्राह्यम्**  
ऊर्ध्वपुण्ड्रं **समाचरेत्** ।
>
> **पार्श्वम्** अङ्गुलि-मानं स्यान्
+++(रेखामध्यवर्तिनि)+++ **मध्यमे** द्व्यङ्गुलं भवेत् ॥  
>
> त्रिधा सर्वत्र **विस्तारश्**  
चतुस्-त्रि-द्व्य्-अङ्गुलं क्रमात् ।  
उत्तमो मध्यमो हीनः,  
> 
> **पार्श्वाव् +++(रेखे)+++ आङ्गुलिकौ** स्मृतौ ॥
>
> वर्तुलं तिर्यग् अच्छिद्रं  
ह्रस्वं दीर्घं ततन् तनु ।  
वक्रं विरूपं बद्धाग्रं  
भिन्नमूलं पद-च्युतम् ॥  
अशुभ्रं रूक्षम् आसक्तं  
तथानङ्गुलि-कल्पितम् ।  
विगन्धम् अपसव्यञ् च  
पुण्ड्रम् **आहुर् अनर्थकम्** ॥
>
> **आसीनो** ऽङ्गुलिभिर् **दद्याद्**  
ऊर्ध्वपुण्ड्रान् **स्वयं** क्रमात् ।
>
> पार्श्वम् अङ्गुलिमात्रन् तु  
मध्ये छिद्रं **प्रकल्पयेत्** ॥  
पार्श्वम् अङ्गुलिमात्रन्तु  
विन्यसेद् द्विजसत्तमः ।
>
> सपवित्रेण हस्तेन  
नोर्ध्वपुण्ड्राणि धारयेत् ॥  
चन्दनालेपनञ्चैव  
तद् दानञ् चैव वर्जयेत् ॥

इति श्रीसच्चरित्ररक्षोदाहृत-  
वसिष्ठ-भरद्वाज-पराशर-संहिता--  
वृद्ध-हारीत-वसिष्ठ-स्मृति-वचनान्य्  
अनुसन्धेयानि ।

आचार्यपादानां पारमेष्ठ्य-संहिता-वचनानाम् एव  
चरमोपात्तत्वेनाभिमतत्वात्  
प्रायशस् तद्-अनुसारेण  
पूर्वाचार्यानुष्ठितोर्ध्वपुण्ड्र-धारण-प्रकारम् आह  
**ललाटे चतुरङ्गुलमि**त्यादिना ।  

**चतुरङ्गुलमि**ति । 

> ऊर्ध्वपुण्ड्रं ललाटे तु  
> कुर्वीत चतुरङ्गुलम् 

इति भरद्वाजवचनमनुरुध्योक्तम् । 

> भ्रुवोर् अधस्ताद् आरभ्य  
रेखाद्वयसमन्वितम् ।  
केशान्तं विन्यसेत् पुण्ड्रम्  
ऊर्ध्वं नित्यं द्विजोत्तमः ॥ 

इति वासिष्ठ-संहिता-वचनम् अप्य् अत्र भाव्यम् ।

[[73]]

यत्तु 

> नासिकामूलम् आरभ्य  
ललाटे प्रथमन् न्यसेत् 

इत्याचार्यपादोदाहृत-वचनादौ नासामूले ललाट-पुण्ड्रविधिर् इति -  
तन् न,  
यतस् तत्र नासिका-मूलस्य मर्यादात्वम् एव,  
न त्व् अभिविधित्वं,  
“भ्रुवोर् अधस्ताद् आरभ्ये"त्य् उदाहृत-वासिष्ठ-वचनानुरोधात् ।  

“विस्तारन् त्र्य्-अङ्गुलम्"  
इत्य्-आद्य्-आचार्य-पादोदाहृत-वचनावगत-  
त्र्य्-अङ्गुलादि-विस्तारस्य नासामूलेऽसम्भावितत्वेन,  
नासा-मूलोपरि भ्रुवोर्-अधः ललाट-पुण्ड्र-धारणम् एव युक्तम्  
इति बोध्यम् । 

> विस्तारं त्र्यङ्गुलं प्रोक्तं  
> द्व्यङ्गुलं वा **ललाटके** 

इति पारमेष्ठ्य-संहिता-वचन-विहित-द्व्य्-अङ्गुल-पक्षे  
पूर्वोक्त-पार्श्वाङ्गुलि-मान-मध्य-छिद्रयोर् असम्भावितत्वात्,  
मध्यच्छिद्रार्थं पार्श्वाङ्गुलिमान-सङ्कोचस् स्याद् इत्य् अस्वरसाद् आह -  **त्र्यङ्गुलं वे**ति ।  
त्र्यङ्गुलपक्षे नोक्तानुपपत्तिर् इति बोध्यम् । 

> **स्तनान्तरे** ऽपि च तथा  
> कुर्यात् **प्रादेशम्** आयतम् 

इति पारमेष्ठ्यसंहितावगतप्रादेशपरिमाणस्य 

> कुक्षौ तु नाभेरूर्ध्वं स्याद्द्वादशाङ्गुलमायतम् 

इत्युक्तद्वादशाङ्गुलोर्ध्वप्रदेशसम्भाव्यतया क्वचित् प्रादेशप्रमाणासम्भवमभिप्रेत्य "अष्टाङ्गुलं वे"त्युक्तम् । 

> वक्षःस्थले माधवञ्च न्यसेदष्टाङ्गुलायतम् ।  
हृदये माधवायेति धारयेदङ्गुलाष्टकम् ॥ 

इति वासिष्ठसंहिताब्रह्मरात्रादिवचनजातमिह भाव्यम् ।
</details>



<details open><summary>विश्वास-प्रस्तुतिः</summary>

**कण्ठे** चतुर्-अङ्गुलम् ऊर्ध्वं  
**द्व्यङ्गुलं** विस्तृतम्, 

**दक्षिण-कुक्षि-पार्श्वे** द्वादशाङ्गुलम् ऊर्ध्वं  
त्र्यङ्गुलं विस्तृतं,
</details>

<details><summary>मूलम्</summary>

कण्ठे चतुरङ्गुलमूर्ध्वं द्व्यङ्गुलं विस्तृतम्, दक्षिणकुक्षिपार्श्वे द्वादशाङ्गुलमूर्ध्वं त्र्यङ्गुलं विस्तृतं,
</details>



<details><summary>आह्निकार्थप्रकाशिका</summary>

**कण्ठे चतुरङ्गुलमूर्ध्वं द्व्यङ्गुलं विस्तृतमि**ति । 

> **ललाटे कण्ठदेशे** तु  
**स्कन्धयोश्** च **त्रिके**+++(=मेरुदण्डाधोभागे)+++ तथा ।  
चतुर्-अङ्गुलमानानि  
पञ्च पुण्ड्राणि धारयेत् ॥ 

इत्य् आचार्यपादोदाहृत-ब्राह्म-रात्र-वचनाद्य्-अभिप्रायेण  
कण्ठ-पुरोभागे "चतुर्-अङ्गुलम्-ऊर्ध्वम्" इत्य् उक्तम् । 

> द्व्यङ्गुलं विस्तृतं रम्यं चतुरङ्गुलम् आयतम् 

इत्याचार्यपाद-प्रदर्शित-वचनात् द्व्यङ्गुलं विस्तृतम् इत्य् उक्तम् ।  

द्व्य्-अङ्गुलपक्षे मध्ये छिद्रार्थं पार्श्वाङ्गुलि-मान-सङ्कोचः कार्यः,  
तद्-असङ्कोचेच्छायां 

> कण्ठ-कूपेऽपि च तथा  
> त्र्यङ्गुलायत-विस्तृतम् 

इति पारमेष्ठ्य-संहितोक्तं ग्राह्यम् ।  

आह्निके ऽप्य् एतद् अभिप्रेतम्,  
इतर-पुण्ड्रेषु पारमेष्ठ्य-संहितोक्त-विस्ताराद्य्-अभिधानात् ।
</details>

[[74]]



<details open><summary>विश्वास-प्रस्तुतिः</summary>

**दक्षिण-बाहु-मूले** दशाङ्गुलम् ऊर्ध्वं  
त्र्यङ्गुलं विस्तृतं,
</details>

<details><summary>मूलम्</summary>

दक्षिणबाहुमूले दशाङ्गुलमूर्ध्वं त्र्यङ्गुलं विस्तृतं,
</details>



<details><summary>आह्निकार्थप्रकाशिका</summary>

**दक्षिणबाहुमूले दशाङ्गुलम् ऊर्ध्वम्** इति ।  
श्रीसच्चरित्ररक्षायां प्रथमाधिकारे  

> बाहुमूले सुदर्शन-पाञ्चजन्य-चिह्न-धारण-विधानात् हेतुत्वात्  
> सद्-गृहीतेर्  
> इतर-परिहृतेर्  
> द्रावणात् किङ्करादेर्  
> धार्यं चक्रादि-चिह्नम् 

इत्य् उक्त-हेतु-त्रयस्य  
तच्-चिह्न-प्रकाशाधीनत्वात् ,

> हृदये चोदरे चैव  
पार्श्वयोः पृष्ठ एव च ।  
बाह्वोर् मध्ये च सप्त स्युः 
…

> दक्षिणे बाहुमध्ये तु  
चिन्तयेन् मधुसूदनम् ।  
तत्पार्श्वे बाहुमध्ये तु  
मधुसूदन इष्यते ॥ 

इत्याचार्यपादोदाहृत-वचन-पारमेश्वर-वचनतः  
बाहु-मध्य-देशस्य पुण्ड्र-स्थानत्वावगतेः,  
बाहुमूल-शब्दस्य सुदर्शनादि-धारणाश्रय-व्यतिरिक्त-बाहु-मूल-परत्वम् आश्रयणीयम्,  
श्रीवैखानस-शास्त्रे मरीचिप्रोक्ते पञ्च-सप्तति-पटले 

> दक्षिणबाहुमध्ये मधुसूदनाय,  
> वामबाहुमध्ये श्रीधराय 

इति, _बाहुमध्य एव पुण्ड्रधारणं_ विहितम् -  

आचार्यार्चा-चित्र-लिखित-विग्रहेषु  
सुदर्शनादि-चिह्नाद् अधः-प्रदेश एव बाहु-पुण्ड्र-दर्शनात्  
तथैवास्मद्-आचार्य-प्राचार्य-तच्-छिष्य-प्रशिष्यानुष्ठान-दर्शनाच् च।  

तथैव बाहुपुण्ड्रधारणं युक्तम् ।  
यद् अन्योक्तं - 

> बाह्वोर् द्वादशाङ्गुल-पुण्ड्र-धारणं पारमेष्ठ्य-संहितोक्तम् 

इति,  
तन्न, बहुषु श्रीसच्चरित्ररक्षा-श्रीकोशेषु ग्रन्थ-मुद्राक्षर-तच्-छ्रीकोशेषु च 

> दक्षिणे तु भुजे कुर्याद्  
> आयतन्तु दशाङ्गुलम् । 

इति तत्-संहिता-वचन-दर्शनात्,   

तत्-परिमाणस्य 

> दशाङ्गुल-प्रमाणन् तु  
> उत्तमोत्तमम् उच्यते 

इत्य्-आचार्य-पादोपात्त-वचन-प्रशंसितत्वाच् च।  
बहुष्व् असंकीर्णाह्निक-कोशेषु 

> दक्षिणबाहौ दशाङ्गुलमूर्ध्वम् 

इत्येव पाठोऽस्ति ।  
क्वचित् "द्वादशाङ्गुलम्" इति पाठः,  
उदाहृत-प्रमाण-विरोधात् मानाभावाच् छोपेक्ष्यः । 

एवञ्च कूर्पर-प्रभृति-पञ्च-दशाङ्गुल-परिमिते बाहौ  
अधः द्व्य्-अङ्गुलं परित्यज्य  
उपरि दशाङ्गुल-पुण्ड्र-धारणे  
त्र्य्-अङ्गुलं परित्यज्य  
त्र्य्-अङ्गुल-बाहु-मूल-प्रदेशः सुदर्शन-पाञ्च-जन्य--प्रकाश-योग्यस् स्यात्,  
एवं सति, सर्व-प्रमाण-श्रीसूक्त्य्-आचारानुगुण्यं भवति । 

[[75]] 

एतेन कूर्परादुपरि चतुर्-अङ्गुल-त्र्य्-अङ्गुलाद् वा ऊर्ध्वं  
द्वादशाङ्गुलं, दशाङ्गुलं, नवाङ्गुलं, अष्टाङ्गुलं वा, आयतं  
बाहु-पुण्ड्रम् इत्य् अपरोक्तं परास्तम् -  

> नवाङ्गुलं मध्यमं स्याद्  
> अष्टाङ्गुलम् अथाधमम् 

इति निन्दित-नवाङ्गुलाष्टाङ्गुल-परिमाणयोः  
पूर्व-प्रशंसित-दशाङ्गुल-परिमाणेन तुल्य-विकल्प-कथनस्यानुचितत्वात्,  
पञ्च-दशाङ्गुले बाहौ अधश् चतुर्-अङ्गुल-त्यागे द्वादशाङ्गुल-पुण्ड्र-धारण-स्थला-भावात्,  
दशाङ्गुल-नवाङ्गुल-पुण्ड्र-धारणे सुदर्शनाद्य्-अङ्कन-छादनापत्त्या  
तत्-प्रकाशाधीनस्य “हेतुत्वात् सद्गृहीतेर्" इत्यादि-हेतु-त्रयस्यासम्भव-प्रसङ्गात्,  
त्र्यङ्गुलाद् ऊर्ध्वं द्वादशाङ्गुल-पुण्ड्रधारणेऽपि तद्-दोष-तादवस्थ्याच् च । 

एतेन, इतर-पराङ्गीकृतः अष्टाङ्गुल-बाहु-पुण्ड्र-पक्षः प्रत्य्-उक्तः,  
“अष्टाङ्गुलम् अथाधमम्" इति तन्-निन्दनात् ।  

न चैवं हृदये ऽष्टाङ्गुल-पुण्ड्राधार्यत्वं स्याद् इति वाच्यम्,  
पूर्वोक्तरीत्या तत्रागत्याष्टाङ्गुल-पुण्ड्रस्यैव धार्यत्वात्,  
यत्र दशाङ्गुल-विधेर् अवकाश-सम्भवश् च  
तत्रैवाष्टाङ्गुल-निन्दनस्य स्वीकार्यत्वात् ।
</details>



<details open><summary>विश्वास-प्रस्तुतिः</summary>

**जत्रौ दक्षिण-कण्ठ-पार्श्वे** चतुरङ्गुलम् ऊर्ध्वं विस्तृतं,  

**वाम**-कुक्षिपार्श्वे वामबाहुमूले वामजत्रौ **दक्षिणवत्**,  
**जघनोपरि** पृष्ठ-भागे त्र्यङ्गुलम् आयतं विस्तृतञ्च,  
**ककुदे** त्र्यङ्गुलमायतं विस्तृतञ् च,
</details>

<details><summary>मूलम्</summary>

जत्रौ दक्षिणकण्ठपार्श्वे चतुरङ्गुलमूर्ध्वं विस्तृतं, वामकुक्षिपार्श्वे वामबाहुमूले वामजत्रौ दक्षिणवत्, जघनोपरि पृष्ठभागे त्र्यङ्गुलमायतं विस्तृतञ्च, ककुदे त्र्यङ्गुलमायतं विस्तृतञ्च,
</details>



<details><summary>आह्निकार्थप्रकाशिका</summary>

**जत्रौ दक्षिणकण्ठपार्श्वे** इति । 

> जत्रौ त्र्यङ्गुलम् आयामं विस्तरञ्च तथैव च 

इति पारमेष्ठ्य-संहितावचनमनुसृत्य जत्रावित्युक्तम् । 

> त्रिविक्रमेति मन्त्रेण  
धारयेद्दक्षिणे गले ।  
हृषीकेशेति मन्त्रेण  
धारयेद् वामकण्ठके ।  
त्रिविक्रमं च तत्-स्कन्दे  
वामपार्श्वे तु वामनम् ।  
श्रीधरं बाहुके वामे  
हृषीकेशन्तु स्कन्धके ॥ 

इत्याचार्यपादोदाहृतवचनतः

> தெளிவுடைவாளுருவிக் கரங்களிலீரண்டேந்தி வலக்கழுத்தும், என்னிருடீகேசனிறைக் கீழிடக் கழுத்தென்றிவற்றில்

इति द्वादशनाम-गाथा-वाक्याच् च।   

दक्षिण-वाम-कण्ठयोर् एव पुण्ड्र-स्थानत्वावगमात्  
“जत्राव्" इत्यस्य जत्रुस्थानम् आरभ्येत्य् अर्थो ग्राह्यः,  
एवं “वाम जत्राव्" इत्यत्रापि बोध्यम् ।

[[76]]

अतः केषाञ्चित् जत्रावेव पुण्ड्रधारणञ् चिन्त्यम्।  

इति +ऊर्ध्व-पुण्ड्र-विषय-स्थान-परिमाण-प्रमाणोपपत्ति-पर-पक्ष-प्रतिक्षेपादेः  
बहुधा प्रदर्शितत्वात्  
पार्श्वयोर्  
अङ्गुलि-परिमाण-न्यूनाधिक-  
चोदित-स्थान-च्युतातिदीर्घातिह्रस्व- 
मध्य-छिद्ररहित-बद्धाग्र-  
शलाकादि-कल्पित-पुण्ड्राण्य्  
अनर्थकानीति बोध्यम् ।
</details>



<details open><summary>विश्वास-प्रस्तुतिः</summary>

भगवत्-पादाकृतीन् पुण्ड्रान्, 
</details>

<details><summary>मूलम्</summary>

भगवत्पादाकृतीन् पुण्ड्रान्, 
</details>



<details><summary>आह्निकार्थप्रकाशिका</summary>

**भगवत्-पादाकृतीन् पुण्ड्रान्** इति । तदुक्तम् 

> क्रियमाणस्य चोर्ध्वपुण्ड्रस्य  
> हरि-पाद-संस्थानवत्त्वं सान्तरालत्वञ्च  
> "हरेः पादाकृतिम्" इत्यादिकया श्रुत्या  
> प्राग्-उपात्तया प्रदर्शितम् ।  
> सन्ति च पुराणादिष्व् अपि तथात्वे वचांसि

इत्यादिना 

> अतः श्रुत्य्-आदि-विहित-हरि-पादसंस्थानम् एव  
> भागवतैर् उपादेयम् इति स्थितम् 

इत्य्-अन्तेन  
हरि-पाद-संस्थानस्यैव भागवतैर् उपादेयत्वम्,  
अन्याकृतीनाम् एकान्ति-व्यतिरिक्त-ग्राह्यत्वम् अनुगृहीतम् ।+++(4)+++ 

> भगवल्-ललाटे न तत्-पादाकृति-पुण्ड्रं,  
> मन्त्र-विशेष-करणक--  
> ध्यान-विशेष-युक्त-  
> श्वेतमृदादि-धारणस्यैव पुण्ड्रत्वाद् ।  
> तत्र शोभार्थम् अलङ्कार-विशेषः  
> पुण्ड्र-सदृशः तिलक-सदृशो वा  
> यथा शोभाभिमानं क्रियत 

इत्य् आचार्य-पादानुगृहीतञ् च ग्राह्यम् ।  

एतेन पुण्ड्र-मूल-भागे त्र्य्-अङ्गुल-द्व्य्-अङ्गुल-परिमाणम्,  
ऊर्ध्व-भागे द्व्य्-अङ्गुलैकाङ्गुल-परिमाणं पुण्ड्रं कैश्चित् क्रियमाणं,  
तस्य वेणु-पत्र--दीप-शिखाद्य्-आकृतित्व-कथनञ् च  
पारमैकान्त्याननुगुणम् इति बोध्यम् ।
</details>


<div class="js_include" url="/AgamaH_vaiShNavaH/shrI-sampradAyaH/mantrAdi/chatush-chakram/"  newLevelForH1="5" includeTitle="false"> </div>  


[[77]]

<details><summary>आह्निकार्थप्रकाशिका</summary>

ऊर्ध्व-पुण्ड्र-धारण-दशायां तत्-तत्-पुण्ड्र-देवता-ध्यानम्  
आह - **चतुश्चक्रन्नमस्यामी**त्यादिना 

> वासुदेवमुपासेहं पूर्णेन्द्वयुतसन्निभम् 

इत्यन्तेन ।  

वासुदेवम्-इत्यादि-त्रयोदश-पुण्ड्र-पक्षाभिप्रायेण । 

"ललाटे चतुर्-अङ्गुलम् ऊर्ध्वम्" इत्यादिना  
"ककुदे त्र्यङ्गुलमायतं विस्तृतञ्" चेत्यभिधानात्
चरमोपात्त-पारमेष्ठ्य-संहिता-वचनेषु  
द्वादश-नाम-गाथासु च द्वादशपुण्ड्र-धारणावगमात्, 

> मोक्षार्थी च विशेषेण  
द्वादशाक्षर-विद्यया ।  
द्वादशैतानि पुण्ड्राणि  
कुर्यात् द्वादशनामभिः ॥  

इति इन्द्ररात्र-वचनेऽपि तथावगमाच्च  
द्वादश-पुण्ड्र-पक्ष एवाचार्यपाद-सम्मतः ।  

द्वादशाक्षर-विद्यया = शेष-शिरो-धारण-मन्त्र-रूपया सह,  
द्वादशनामभिः एतानि = 

> चतुश्चक्रधरं मान्तु  
> स्मृत्वा जाम्बूनद-प्रभम् 

इत्यादिभिः 

> दामोदराय मन्त्रेण  
> धारयेत्पश्चिमे गले 

इत्यन्तैः पूर्वोदाहृतवचनैः  
प्रतिपादितानि द्वादशपुण्ड्राणि मोक्षार्थी  
विशेषेण कुर्याद्  
इत्य् उदाहृतवचनार्थः । 

यत् त्व् अन्योक्तं "द्वादशाक्षर-मन्त्रेण शिरोधारणन्" तु 

> त्रयोदशम् अधो मूर्ध्नि  
> धारयेद् ऊर्ध्वपुण्ड्रकम् 

इत्य्-उक्त-त्रयोदशपुण्ड्रपक्षे वेदितव्यम्।  

> द्वादशाक्षरमन्त्रेण  
> मूर्ध्नि दत्वा मृदन्ततः 

इत्यादिप्रमाणात्,   
द्वादश-पुण्ड्रपक्षे -  
"तत्प्रक्षालनतोयेन वासुदेवेति मूर्धनि" इति वचन-विहितेन "वासुदेवाय नम" इति मन्त्रेण  
शेष-शिरो-धारणम् +++(पूर्णपुण्ड्रस्य)+++ इति +++(केचित्)+++।  
तद् असङ्गतम् – श्रीसच्चरित्ररक्षायां 

> त्रयोदशम् अधो मूर्ध्नि  
> धारयेद् ऊर्ध्वपुण्ड्रकम् 

इत्येतदनन्तरं 

> द्वादशाक्षर-मन्त्रेण  
> मूर्ध्नि दत्वा+++(दद्याद् इति पाठभेदः)+++ मृदन् ततः 

इति वचनसत्त्वात्, 

> द्वादशेति च यः पक्षः  
तस्मिन् शिरसि वर्जयेत् ।  
अष्टौ वेति च यः पक्षः  
शिर-आदीनि वर्जयेत् ॥ 

> तत्र मन्त्रं प्रवक्ष्यामि  
> ऊर्ध्वपुण्ड्रस्य धारणे 

इत्यादिना  
द्वादशनामान्य् उक्त्वा, 

> द्वादशाक्षर-मन्त्रेण  
> मूर्ध्नि दत्वा मृदन्ततः 

इत्याचार्यपादश्रीसूक्त्या  
द्वादशपुण्ड्र-पक्ष एव  
द्वादशाक्षर-मन्त्र-करणक-देश-शिरो-धारणावगमात्,  
मोक्षार्थी चेति पूर्वोदाहृत-वचनेनाप्य् अस्यार्थस्य सिद्धत्वाच् च,  

द्वादश-पुण्ड्र-प्रकरणे "तत्-प्रक्षालन-तोयेन” इत्यादिवचनस्यासत्त्वेन  
तत्-पक्षे "वासुदेवाय नम" इति मन्त्रेण शिरःपुण्ड्रधारणस्य वक्तव्यत्वासम्भवात्,  

ब्रह्माण्डे “ललाटे केशवं ध्यायेद्" इत्यारभ्य  
“तत्-प्रक्षालन-तोयेन वासुदेवेति मूर्धनि" इत्यन्तस्य वचनजातस्योदाहृतत्वात्,  
परिशेषात् त्रयोदशपुण्ड्रपक्ष एव  
"वासुदेवाय नम" इति शिरःपुण्ड्रधारणस्य स्वीकार्यत्वात् । 

एतेन +++(द्वादशपक्षे)+++ तत्-प्रक्षालन-तोयेन द्वादशाक्षरेण मूर्ध्नि  
चतुर्-अङ्गुलं पुण्ड्रं धार्यम् इत्य् अपरोक्तं निरस्तम् ।
</details>

[[78]]



<details open><summary>विश्वास-प्रस्तुतिः</summary>

इत्यादि-ध्यान-पुरस्सरम्  
"ओं केशवाय नम" इत्यादि-मन्त्रैर् ललाटादिस्थानेषु क्रमेण धृत्वा  
शेषं द्वादशाक्षरेण मूर्ध्नि धारयेत् ।
</details>

<details><summary>मूलम्</summary>

इत्यादिध्यानपुरस्सरम् ओं केशवाय नम इत्यादिमन्त्रैर्ललाटादिस्थानेषु क्रमेण धृत्वा शेषं द्वादशाक्षरेण मूर्ध्नि धारयेत् ।
</details>



<details><summary>आह्निकार्थप्रकाशिका</summary>

**इत्यादि ध्यानपुरस्सरमि**त्यादि । 

> चतुश्चक्रधरं मां तु  
स्मृत्वा जाम्बूनदप्रभम् ।  
ललाटे केशवायेति  
धारयेद् ऊर्ध्वपुण्ड्रकम् ॥ 

इत्यादीनि 

> द्वादशाक्षरम् उच्चार्य  
> शेषं मूर्धनि विन्यसेत्

इत्यन्तानि ध्यानविधायकानि ।  
तत्-तद्-ध्यानस्यावश्यम्भावित्वम् उक्तम् । 

> ध्यानं तत् संप्रवक्ष्यामि  
ऊर्ध्वपुण्ड्रस्य धारणे ।  
येन नाम्ना च यत्कुर्यात्  
तन्नामार्थं विचिन्तयेत् ॥  
विना कृतन्तु ध्यानेन  
ऊर्ध्वपुण्ड्रन्तु निष्फलम् । 

इति देशिकचरणोदाहृतवचनान्यत्र भाव्यानि । 
</details>

### श्रीचूर्णम्

<details open><summary>विश्वास-प्रस्तुतिः</summary>

विष्णु-गात्र-परा-मृष्ट-हरिद्रा-चूर्णं  
श्री-मन्त्रैस् सर्व-पुण्ड्रमध्ये धृत्वा,
</details>

<details><summary>मूलम्</summary>

विष्णुगात्रपरामृष्टहरिद्राचूर्णं श्रीमन्त्रैस्सर्वपुण्ड्रमध्ये धृत्वा,
</details>



<details><summary>आह्निकार्थप्रकाशिका</summary>
 
अथ श्रीचूर्णधारणमाह **विष्णुगात्रपरामृष्टमि**त्यादिना ।  
तद् उक्तम् यथेश्वर-संहितायामेव 

> कुङ्कुमञ् चन्दनञ् चैव  
कर्पूरञ् चानुलेपनम् ।  
विष्णुगात्र-परामृष्टं  
तद्वै पावनपावनम् ॥ 

तथा पाद्मोद्भवे 

> विष्णुदेहपरामृष्टं  
यः चूर्णं शिरसा वहेत् ।  
सोऽश्वमेधफलं प्राप्य  
विष्णुलोके महीयते ॥

इत्यादि । तथान्यत्र 

> विष्णुगात्रच्युतं चूर्णं  
ललाटे धारयेत् द्विजः ।  
अपोह्य पातकान्याशु  
मोदते दिवि देववत् ॥ 

इति । ललाट इत्युपलक्षणम् । 

> तत्तन्मन्त्रेण तन्मूर्तिं  
> ध्यात्वा पुण्ड्राणि धारयेत् ।
>
> अन्तराले तु सर्वेषां  
हरिद्रान्धारयेच्छ्रियम् ॥  
कुङ्कुमं वापि हारिद्रं  
चूर्णं विष्ण्व्-अभिषेचितम् ।  
ऊर्ध्व-पुण्ड्रस्य मध्ये तु  
धारयेद् दीपवत् द्विजः ॥  
>
> श्रीचूर्ण-रहितं पुण्ड्रं  
कदाचिन्नैव धारयेत् ।  
धारयेद् यदि मोहेन  
तत् पुण्ड्रं स्यादनर्थकम् ॥  
>
> ब्रह्मचारिगृहस्थानां  
यतीनां वनिनामपि ।  
सुवासिनीनां कन्यानां  
विधवानामपि द्विजाः ॥  
श्रीचूर्णं सततं धार्यम्  
ऊर्ध्वपुण्ड्रस्य मध्यतः ।  
धात्री+++(=अमलक)+++पत्रसमं धार्यं  
श्रीचूर्णं ब्रह्मवादिनाम् ॥  
अन्येषां क्षत्रियादीनां  
तिन्त्रिणी+++(=tamarind)+++-दल-सम्मितम् ।  
कूश्माण्ड-बीजवत् स्त्रीणाम्  
इतरेषां यथारुचि ॥  
>
> द्रव्यान्तर-विहीनन्तु  
ललाटे धारयेद् द्विजः ।  
तावद् भवति चण्डालो  
यावन् न स्नाति दुर्मतिः +++(तथा ऽकुर्वन्)+++ ॥ 

इत्यादीनि प्रमाणान्यत्र द्रष्टव्यानि । द्रव्यान्तरं = शालितण्डुलादिचूर्णम्। 

> श्रीदेवी प्रथमं नाम  
द्वितीयम् अमृतोद्भवा ।  
तृतीयं कमला प्रोक्ता  
चतुर्थं चन्द्रशोभिनी ॥  
पञ्चमं विष्णुपत्नी स्यात्  
वैष्णवी षष्ठमेव च ।  
सप्तमं तु वरारोहा  
अष्टमं हरिवल्लभा ॥  
नवमं शार्ङ्गिणी प्रोक्ता  
दशमं देवदेविका ।  
एकादशं महालक्ष्मीः  
द्वादशं सुरसुन्दरी ॥ 

इति प्रमाणानुसारेण श्रियै नमः इत्यादिभिः मन्त्रैर्धार्यम् ॥
</details>

[[79]]

### स्पर्शः

<details open><summary>विश्वास-प्रस्तुतिः</summary>

"ओं केशवाय नम" इत्यादिक्रमेण पुण्ड्रान् अङ्गुलीभिः स्पृष्ट्वा,  
अञ्जलिं च कुर्यात् ।
</details>

<details><summary>मूलम्</summary>

ओं केशवाय नम इत्यादिक्रमेण पुण्ड्रानङ्गुलीभिः स्पृष्ट्वा, अञ्जलिं च कुर्यात् ।
</details>



<details><summary>आह्निकार्थप्रकाशिका</summary>

अथ पुण्ड्रस्पर्शनादिकमाह — **ओं केशवाय नम** इत्यादिना । तदुक्तम् 

> धृतोर्ध्वपुण्ड्रो विधिवन्  
न्यस्य नामानि द्वादश ।  
नमोऽन्तान्यञ्जलिं कुर्यान्  
नामान्युक्त्वा यथाक्रमम् ॥ 

इति । पुण्ड्रश्रीचूर्णधारणानन्तरं  
साञ्जलिस्सन्  
“चतुश्चक्रं नमस्यामी"त्यादिक्रमेण ध्यायेद्  
इति परोक्तं तु पूर्वोदाहृतप्रमाणाचार्यपादश्रीसूक्तिविरुद्धम्  
इत्य् उपेक्ष्यम् ।
</details>

### एकपुण्ड्रपक्षः

<details open><summary>विश्वास-प्रस्तुतिः</summary>

एकपुण्ड्रपक्षे पूर्ववत्सकलं कृत्वा, 

> उद्धृतासि वराहेण  
कृष्णेन शतबाहुना ।  
भूमिर् धेनुर् धरणी  
लोकधारिणी ।  
मृत्तिके हन मे पापं  
यन् मया दुष्कृतं कृतम् ।  
त्वया हतेन पापेन  
जीवामि शरदश्शतम् ॥  
मृत्तिके देहि मे पुष्टिं  
त्वयि सर्वं प्रतिष्ठितम् । 

इति मन्त्रेण प्रणवेन वा 

> दामोदरं केशवं च  
> पुण्ड्रेषु न परित्यजेत् 

इत्युक्तरीत्या ललाटे ककुदे च पुण्ड्रं धृत्वा,  
श्रीचूर्णम् अपि धृत्वा  
केशव-दामोदर-मन्त्राभ्यां केशवदामोदरौ ध्यायेत् । 
</details>

<details><summary>मूलम्</summary>

एकपुण्ड्रपक्षे पूर्ववत्सकलं कृत्वा, 

> उद्धृतासि वराहेण कृष्णेन शतबाहुना ।  
भूमिर्धेनुर्धरणी लोकधारिणी ।  
मृत्तिके हन मे पापं यन्मया दुष्कृतं कृतम् ।  
त्वया हतेन पापेन जीवामि शरदश्शतम् ॥  
मृत्तिके देहि मे पुष्टिं त्वयि सर्वं प्रतिष्ठितम् । 

इति मन्त्रेण प्रणवेन वा 

> दामोदरं केशवं च पुण्ड्रेषु न परित्यजेत् 

इत्युक्तरीत्या ललाटे ककुदे च पुण्ड्रं धृत्वा, श्रीचूर्णमपि धृत्वा केशवदामोदरमन्त्राभ्यां केशवदामोदरौ ध्यायेत् । 
</details>



<details><summary>आह्निकार्थप्रकाशिका</summary>

एक-पुण्ड्र-धारण-क्रम् अमाह -  
**एकपुण्ड्रपक्ष** इति । तद् उक्तम् -

> अत्र च पुण्ड्र-सङ्ख्यानुरूप-मन्त्र-विशेष-निर्देश-दर्शनात् ।  
> ब्रह्मरात्रोक्तं प्रणवेन ललाटे धारणं,  
> ब्रह्माण्डोक्तं “उद्धृतासी"ति मन्त्रेण धारणं  
> चैक-सङ्ख्या-विषयं मन्तव्यम्

इति ।  

"दामोदरं केशवं" चेत्यादि वासिष्ठ-संहिता-वचनस्योत्तरार्द्धं 

> यदि त्यजेत् तु मोहेन  
> तन् मुखं नावलोकयेत् 

इति । एतेन 

> द्विपुण्ड्रधारणे चिन्त्यं  
> वचनं द्विजसत्तमैः 

इतीतरोक्तम् अपास्तम् । 

[[80]]

> द्वादशैक-चतुः-पुण्ड्रैः  
> भूषितास् स्युः सदा द्विजाः 

इति पारमेश्वर-वचनस्याचार्यपादोक्तत्वात् 

> अष्टौ षट् चतुरः पुण्ड्रान्  
> अनाचारान् न धारयेत् 

इतीतरोक्त-चतुः-पुण्ड्र-निराकरणम् अपास्तम् -  
अष्ट-षट्-पुण्ड्राणां काम्यत्वाभिधानात्  
परमैकान्त्य्-अधार्यत्वे ऽपि  
चतुःपुण्ड्रेषु फलाश्रुतेः नित्यत्वेन निष्कामधार्यत्वात्। 

> गुरु-लघु-विकल्पस्य एकस्मिन्न् असम्भवात्,  
> गुरोर् एव मुख्यत्वं सिद्धम् ।  
> यत्र तु कर्म-विशेषाङ्गतया वा  
> फल-विशेषम् उद्दिश्य वा  
> न्यूनसंङ्ख्या-विधानं  
> तत्र विशेषवचन-बलात् न्यूनतयैव तत्-परिग्रहः ।  
> अन्यत्र त्व् अधिक-परिग्रह एव मुख्यः ।  
> द्रव्यालाभासामर्थ्यादि-दशासु  
> गत्य्-अभावान् न्यून-परिग्रहः,  
> अत्यन्ताकरणाद् यथा-शक्ति-करणस्य नित्येषु शास्त्रीयत्वात् +++(5)+++ 

इत्य्-आचार्यपाद-श्रीसूक्त्या  
त्रयोदश-पुण्ड्रस्य मुख्यत्वावगमे ऽपि  
द्वादश-पुण्ड्र-पक्ष एव मुमुक्षु-ग्राह्यः इत्य्-आचार्यपादोदाहृत-प्रमाण-सिद्ध इति  
पूर्वम् एव प्रतिपादितम् ।  
अतस्स एव पक्षश् शिष्टाचार-सिद्धः ग्राह्यः । 

> अर्ध-चन्द्रा-कृतिः स्त्रीणाम् 

> ऊर्ध्वपुण्ड्रं तथा स्त्रीणाम्  
> अर्धचन्द्राकृतिर् भवेत् । 

इति वासिष्ठ-पराशर-संहिता-वचन-सत्त्वात्,  
भगवत्-पादाकृत्येव ऊर्ध्व-पुण्ड्रं स्त्रीणां,  
अन्यथा धारणे वचनं नास्तीतीतरोक्तम् अपास्तम् ।  

नारिकेल-फलार्धं द्विनेत्र-युक्तं पुण्ड्र-धारण-जल-पात्रं,  
बिल्व-फल-करण्डे श्रीचूर्ण-निक्षेपादिकं  
तत्र तत्रोक्तम् अनुसन्धेयम् इत्यन्यत्र विस्तरः ।
</details>


## देवर्षिपितृतर्पणं
<details open><summary>विश्वास-प्रस्तुतिः</summary>

अथ सन्ध्यावन्दनम् ।
</details>

<details><summary>मूलम्</summary>

अथ सन्ध्यावन्दनम् ।
</details>

 

<details><summary>आह्निकार्थप्रकाशिका</summary>

सर्वकर्माङ्गोर्ध्व-पुण्ड्र-विधानं समाप्यानन्तरकर्तव्यं प्रतिजानीते -  
**अथ सन्ध्यावन्दनम्** इति ।  

सर्वकर्माङ्गं पवित्रम् अवश्यं धार्यम् ।  
शातातपः 

> कौशेयं बिभृयान् नित्यं  
पवित्रं दक्षिणे करे ।  
भुञ्जानस् तु विशेषेण  
नान्न-दोषेण लिप्यते ॥ +++(5)+++

[[81]]

अत्रिः - 

> उभाभ्याम् एव हस्ताभ्यां  
विप्रैर्दर्भपवित्रके ।  
धारणीये प्रयत्नेन  
ब्रह्मग्रन्थिसमन्विते ॥  
यज्ञोपवीते मौञ्ज्यां च  
तथा कुश-पवित्रके ।  
ब्रह्म-ग्रन्थिं **विजानीयाद्**  
अन्यत्र तु यथारुचि ॥  
ब्रह्मयज्ञे जपे चैव  
ब्रह्मग्रन्थिर्विधीयते ।  
भोजने वर्तुलः प्रोक्तः  
एवं धर्मो न हीयते ॥ 

संवर्तः -

> उभाभ्याम् अपि हस्ताभ्यां  
पवित्रन् धारयेद् द्विजः ।  
दैवे कर्मणि पित्र्ये च  
ब्रह्मग्रन्थिसमन्वितम् ॥ 

स्मृतिभास्करे -

> सप्तभिर् दर्भपुञ्जीलैः  
> ब्राह्मणस्य पवित्रकम् । 

मार्कण्डेयः -

> चतुर्भिर्दर्भपुञ्जीलैः  
ब्राह्मणस्य पवित्रकम् ।  
एकैकन्यूनम् उद्दिष्टं  
वर्णतस् तु यथाक्रमम् ॥  
सपवित्रस् सदर्भश् च  
कर्माङ्गाचमनं चरेत् ।  
नोच्चिष्टं तत् स दर्भश् च  
भुक्त्वोच्छिष्टं तु वर्जयेत् ॥  
> 
> कूर्चेण वा पवित्रेण  
येन कर्माणि कारयेत् ।  
तस्य ग्रन्थिं विसृज्यैव  
कर्मान्ते तु ततस्त्यजेत् ॥
पवित्र-कूर्चयोस् त्यागे  
सग्रन्थ्यास्तु प्रमादतः ।  
उपवासं चरेद् एकम्  
उपवासत्रयं तु वा ॥  

कौशिकः - 

> गवां वाल-पवित्रस्य  
सुवर्णस्य तथैव च ।  
न ब्रह्म-ग्रन्थि-नियमः  
धारयेत्तु यथा तथम् ॥ 

“न ब्रह्मग्रन्थिनाचामेत्" इत्यादिनिषेधः केवलाचमनविषयः, 

> सपवित्रेण हस्तेन  
> कर्माङ्गाचमनं स्मृतम् 

इति कर्माङ्गाचमनस्य ब्रह्म-ग्रन्थि-सहित-हस्तेन कर्तव्यत्व-स्मरणात्, आचाराच् च  
+इति स्मृतिरत्नाकरादाव् अभिप्रेतः ।  

पवित्रनिर्माणम् उक्तं पारिजाते 

> तर्जन्य्-अङ्गुष्ठयोर् अग्रं  
योजितं तु यथा भवेत् ।  
ज्ञानमुद्रा तया कार्यं  
कूर्चवद् ग्रन्थि-बन्धनम् ॥ 

स्मृतिरत्ने -

> अङ्गुष्ठं **घर्षयेद्** ऊर्ध्वं  
तर्जन्या तु पुनः पुनः ।  
ज्ञान-मुद्राम् अधः **कृत्वा**  
कूर्चवद् ग्रन्थि-बन्धनम् ॥  
साग्राभ्याम् ऋजु-दर्भाभ्यां  
प्रादक्षिण्येन मध्यतः ।  
मूलाग्राव् उद्धृतौ **कृत्वा**  
**कुर्यात्** ग्रन्थिञ् च मन्त्रवत् ॥  
तारेण **कुर्यात्** तं ग्रन्थिं  
पवित्रस्य द्विजोत्तमः ॥

[[82]]

स्मृतिभास्करे -

> चतुर्-अङ्गुलम् ऊर्ध्वाग्रं  
ग्रन्थिर् एकाङ्गुलन् तथा ।  
वलयं द्व्य्-अङ्गुलञ् चैव  
पवित्रस्य तु लक्षणम् ॥

इत्य् आह्निक-काण्ड-स्थ-वचनानि, 

> सकृत्-प्रदक्षिणी-कृत्य  
पवित्रम् **अभिधीयते** ।  
तद् एव द्वि-गुणी-कृत्य  
ब्रह्म-ग्रन्थिर् **विधीयते** ॥

इति रत्नाकरस्थवचनानि चात्र भाव्यानि ।
</details> 



<details open><summary>विश्वास-प्रस्तुतिः</summary>

आचम्य प्राणानायम्य,  

> श्रीभगवद्-आज्ञया भगवत्-प्रीत्यर्थं  
स्नानाङ्गं देवर्षिपितृ-तर्पणं करिष्य  

इति सङ्कल्प्य, 

> ओं ब्रह्मादयो ये देवा 

इत्यादिक्रमेण उपवीती निवीती प्राचीनावीती च  
क्रमेण देवर्षिपितृतर्पणं  
तत्तत्तीर्थेन कुर्यात् । 

"भगवान् एवे"त्यादि "प्रातःस्नानाख्यं कर्म कारितवान्" इत्यनुसन्दधीत ।
</details>

<details><summary>मूलम्</summary>

आचम्य प्राणानायम्य, श्रीभगवदाज्ञया भगवत्प्रीत्यर्थं स्नानाङ्गं देवर्षिपितृतर्पणं करिष्य इति सङ्कल्प्य, ओं ब्रह्मादयो ये देवा इत्यादिक्रमेण उपवीती निवीती प्राचीनावीती च क्रमेण देवर्षिपितृतर्पणं तत्तत्तीर्थेन कुर्यात् । भगवानेवेत्यादि प्रातःस्नानाख्यं कर्म कारितवानित्यनुसन्दधीत ।
</details>



<details><summary>आह्निकार्थप्रकाशिका</summary>

स्नानाङ्गतर्पणप्रकारमाह - **आचम्ये**ति । तदुक्तं 

> तर्पणे 
>
>> आदावोङ्कारम् उच्चार्य  
>> नामान्ते तर्पयामि च ।  
>> देवान् ब्रह्मऋषींश्चैव  
>> तर्पयेद् अक्षतोदकैः ।  
>> तिलोदकैः पितॄन् भक्त्या  
>> सूत्रोक्तविधिना ततः ॥ 

इति ।  
अत्र प्रणव-पूर्वकत्वेन भगवद्-आत्मकत्वानुसन्धानं विहितम् ।  
एतद् एव च नित्ये भाष्यकारैर् अपि दर्शितम् - "देवान् ऋषीन् पितॄन् भगवद्-आत्मकान् ध्यात्वा सन्तर्प्ये"ति ।  
इदं च व्यासेन मध्याह्नविहितम् अपि प्रातःस्नानाङ्गतयापि विहितम् ।  
तदुक्तम् - 

> एवं स्नातः कृतोर्ध्वपुण्ड्रः  
> स्नानाङ्गं भगवद्-आत्मक-देव-र्षि-पितृ-तर्पणं कृत्वा 

इति । 

> धृतोर्ध्वपुण्ड्रो देवर्षिपितॄन् सन्तर्प्य मन्त्रतः 

इति वङ्गिवंशेश्वरैरुक्तम् । 

> नित्यं स्नात्वा शुचिः कुर्यात्  
> देवर्षिपितृतर्पणम् 

इति मनूक्तेः,  
प्रातःस्नानाङ्गमपि तर्पणं भवति । 

अहिर्बुध्न्यसंहितायाम् अष्टाविंशेऽध्याये -

> तत उत्तीर्य चाचम्य  
धृत्वा वस्त्रोत्तरीयके ।  
धृतोर्ध्वपुण्ड्रः स्वाचान्तो  
देवादीन् अच्युतात्मकान् ॥  
ध्यात्वा सन्तर्पयेद् अन्यद्  
आह्निकं विधिवच्चरेत् । 

इति वचनानुसारेण वङ्गिवंशेश्वरोक्तम् ऊर्ध्वपुण्ड्रधारणानन्तरं स्नानाङ्गतर्पणम् आचार्यपादानुगृहीतम् ।  
एतेन केषाञ्चिद् ऊर्ध्व-पुण्ड्र-धारणात् पूर्वं  
स्नानाङ्ग-तर्पण-कथनम् असाम्प्रदायिकम् इति बोध्यम् । 

[[83]]

माधवीये -

> नित्यं नैमित्तिकं काम्यं त्रिविधं स्नानमुच्यते ।  
तर्पणं तु भवेत् तस्याङ्गत्वेन परिकीर्तितम् ॥ 

कार्ष्णाजनिः -

> देवान् देवगणांश्चापि  
ऋषीन् ऋषिगणानपि ।  
अव्यग्रस् तर्पयेन्नित्यं  
मन्त्रैरेव स्वनामभिः ।  
पितॄन् पितृगणांश्चापि  
नित्यं सन्तर्पयेत्ततः ॥ 

भरद्वाजः -

> तर्पणे देवतादिभ्यः  
तत्-तत्-तीर्थेन तर्पयेत् ।  
गो-शृङ्ग-मात्रम् उद्धृत्य  
जलमध्ये जलं क्षिपेत् ॥  
येन तीर्थेन गृह्णीयात्  
तेन दद्याज् जलाञ्जलिम् ।  
अन्यतीर्थेन गृह्णीयात्  
तत्तोयं रुधिरं भवेत् ॥  
पूर्वाशाभिमुखो देवान्  
उत्तराभिमुखांस् त्व् ऋषीन् ।  
पितॄंस्तु दक्षिणास्यस् तु  
जलमध्ये तु तर्पयेत् ॥  
यज्ञोपवीती देवानां  
निवीती ऋषितर्पणे ।  
प्राचीनावीती पित्र्येषु  
तेन तीर्थेन तर्पयेत् ॥ 

मनुः -

> मनुष्यतर्पणे स्नान-  
वस्त्रनिष्पीडने तथा ।  
निवीती तु भवेद् विप्रस्  
तथा मूत्रपुरीषयोः ॥  
अङ्गुष्ठमूलान्तरतो  
रेखायां **ब्राह्मम्** उच्यते ।  
अन्तराङ्गुष्ठ-देशिन्योः  
**पितॄणां** तीर्थमुच्यते ॥  
कनिष्ठामूलतः पश्चात्  
**प्राजापत्यं** प्रचक्षते ।  
अङ्गुल्य्-अग्रे स्मृतं **दैवं**  
**तथैवार्षं** प्रकीर्तितम् ॥  
मूले वा दैवम् आर्षं स्याद्  
आग्नेयं मध्यमं स्मृतम् +++(=??)+++।  
तदेव सौमिकं तीर्थम्  
एतत् ज्ञात्वा न मुह्यति ॥  

इत्याह्निककाण्डोदाहृतानि, 

> सर्वदेवान् सर्वगणान्  
पतिपत्नीसहेति च ।  
तिलोदकैस् तर्पयित्वा  
पितॄन् अथ पितामहान् ।  
प्रपितामह-संज्ञांश् च  
सदारान् अनुतर्पयेत् ॥ 

इति पराशरपारमेश्वरसंहितादि-वचनानि चात्रानुसन्धेयानि ।
</details>

[[84]]


## सन्ध्यावन्दनम्
<details open><summary>विश्वास-प्रस्तुतिः</summary>

ततः द्विराचम्य,  
</details>

<details><summary>मूलम्</summary>

ततः द्विराचम्य, 
</details>



<details><summary>आह्निकार्थप्रकाशिका</summary>

प्रातस्सन्ध्योपास्तिप्रकारम् आह - **तत** इति ।  
सन्ध्योपासन-नित्यत्व-प्रमाणानि  
श्रीपाञ्चरात्ररक्षायां तत्तन्निबन्धनेषु च  
बहुधा उदाहृतानि ।  

पाद-प्रक्षालन-पूर्वकाचमन-द्वय-प्रमाणम्  
आचमन-प्रकरणे  
पूर्वं प्रदर्शितम् ।  

कर्मप्रदीपे -

> देवार्चने जपे होमे  
स्वाध्याये श्राद्धकर्मणि ।  
स्नाने दाने तथा ध्याने  
प्राणायामास् त्रयस् त्रयः ॥  
आदाव् अन्ते च गायत्र्याः  
प्राणायामास् त्रयस् त्रयः ।  
सन्ध्यायाम् अर्घ्यदाने च  
प्राणायामैकम् उच्यते ॥  
>
> अङ्गुष्ठानामिकाभ्यां तु  
तथैव च कनिष्ठया ।  
प्राणायामस् तु कर्तव्यो  
मध्यमां तर्जनीं विना ॥ 

बृहस्पतिः -

> बद्ध्वासनं नियम्यासून्  
स्मृत्वा चर्ष्यादिकं तथा ।  
सन्निमीलित-दृङ्-मौनी  
प्राणायामं समाचरेत् ॥ 

संवर्त :- 

> प्रणवेन तु संयुक्ता  
व्याहृतीस् सप्त नित्यशः ।  
गायत्रीं शिरसा सार्धं  
मनसा त्रिः पठेत् द्विजः ॥ 

योगयाज्ञवल्क्य :- 

> पूरकः कुम्भको रेच्यः  
प्राणायामस् **त्रिलक्षणः** ।  
नासिकाकृष्ट उच्छ्वासो  
ध्मातः **पूरक** उच्यते ॥  
**कुम्भको** निश्चलश्वासो  
रेच्यमानस्तु **रेचकः** ।  
कुम्भकेन **जपं कुर्यात्**  
प्राणायामस्य लक्षणम् ॥  
शनैर् नासापुटे वायुम्  
**उत्सृजेन्** न तु वेगतः ।  
**न कम्पयेच्** छरीरं तु  
स योगः परमो मतः ॥ 

अत्रिः -

> दक्षिणघ्राण-रन्ध्रेण  
**रेचयेत्** प्रथमं द्विजः ।  
प्राणायामेऽथ वामेन  
नासारन्ध्रेण **पूरयेत्** ।  
तं वायुं धारयेच् छक्यं  
दक्षिणेनाथ रेचयेत् ॥ 

इत्यादीनि रत्नाकर-स्थ-वचनान्य् अत्र भाव्यानि । 
</details>

[[85]]



<details open><summary>विश्वास-प्रस्तुतिः</summary>

"श्रीभगवदाज्ञया भगवत्प्रीत्यर्थं प्रातस्सन्ध्यामुपासिष्य"  
इति **सङ्कल्प्य**  
"कृतञ्चे"त्यादि-सात्त्विकत्यागं **कृत्वा**,  
भगवन्तं श्रीभूमिनीलासमेतं **ध्यात्वा**
</details>

<details><summary>मूलम्</summary>

श्रीभगवदाज्ञया भगवत्प्रीत्यर्थं प्रातस्सन्ध्यामुपासिष्य इति सङ्कल्प्य कृतञ्चेत्यादिसात्त्विकत्यागं कृत्वा, भगवन्तं श्रीभूमिनीलासमेतं ध्यात्वा
</details>



<details><summary>आह्निकार्थप्रकाशिका</summary>

**प्रातस्सन्ध्यामुपासिष्ये इति सङ्कल्प्ये**ति । 

> प्रीत्यर्थं देवदेवस्य  
श्रीशस्य जगतीपतेः ।  
नित्यकर्माणि कुर्वीत  
तथा नैमित्तिकान्यपि ॥  
ततस् सम्यक् द्विराचम्य  
प्रणम्य गरुडध्वजम् ।  
शुचौ देशे समासीनः  
प्राङ्मुखोदङ्मुखोऽपि वा ॥  
प्रातस्सन्ध्याम् उपासिष्ये  
प्रीत्यर्थं श्रीपतेरहम्  
इति सङ्कल्प्य मनसा  
प्रातस्सन्ध्यां समाचरेत् 

इति वासिष्ठसंहितावचनान्यत्रानुसन्धेयानि । 

> आयम्यासून् करिष्ये सकलशुभकृते यज्ञसूत्र-प्रतिष्ठां  
> सङ्कल्प्येत्थम् …

इत्युक्त्वा 

> … विविध-मुनिमतां यज्ञसूत्रप्रतिष्ठाम् 

इत्यभिधानात् धर्मशास्त्रसूत्रविहितकर्मसु  
"तत्तत्कर्म करिष्ये" इति सङ्कल्प एवाचार्यपादाभिप्रेतः शिष्टाचारसिद्धश्च । तदुक्तम् - 

> स्वसूत्रविहितम् एव सन्ध्योपासनादिकं कर्तुम् उचितम् 

इति ।  

एतेन, 

>> ओं  
>> भगवन् नित्येन प्रातस्-सन्ध्योपासनेन भगवत्-कर्मणा  
>> भगवन्तम् अर्चयिष्यामि 
>
> +इति सङ्कल्पं,  
> बलमन्त्रं+++(=भगवतो बलेन, भगवतो वीर्येण …)+++,  
>
>> भगवान् एव स्वकीयेनैव कल्याणतमेन प्रातस्-सन्ध्योपासनेन  
>> +अखिल-परिजन-परिच्छदान्वितं स्वात्मानं  
>> स्वयम् एव प्रीतं कारयितुम् उपक्रमते, 
>
> इति च सात्त्विकत्यागं कृत्वा,  
> एवं तत्र तत्र सङ्कल्प-सात्त्विकत्यागाव् अवगन्तव्याव्  

इत्य् अपरोक्तं परास्तम् । 

> विशुद्ध-परिवारस्य  
> -नित्यं शुद्धा हरेः क्रिया 

इति शुद्ध-याजि-विचारे  
स्वोदाहृत-भरद्वाज-संहिता-वचनेन  
पूर्वं स्नान-प्रकरणोक्त-युक्त्या च  
इज्यायाम् एव  
परिजन-परिच्छदान्वित-प्रीत्य्-उद्देश्यकानुष्ठानावगमात्,  
क्रियान्तरे भगवत्-प्रीत्य्-उद्देश्यकानुष्ठानस्य तत्र तत्राचार्यपादोद्घोषितत्वाच् च । 

[[86]]

भरद्वाजः -

> प्रारभ्यातारकाज्योतिर्  
आभानूदयदर्शनात् ।  
प्रातस्-सन्ध्येत्य् अभिहिता  
स्वाध्यायैश् च महर्षिभिः ॥  
>
> सूर्यस्यास्तमयात् पूर्वम्  
आरभ्यातारकोदयात् ।  
सायं सन्ध्येति सा मध्यम्  
एतयोर्मध्यमा स्मृता ॥ 

विष्णुपुराणे - 

> सन्ध्या मुहूर्तमात्रा वै  
> ह्रासवृद्धी न कारणम् 

इति रत्नाकरस्थवचनानि । यत्तु 

> द्विघटी तूदयात्पूर्व-  
प्रहरार्धं तथोपरि ।  
सन्ध्याकालस् स विज्ञेयो  
ह्य् अन्यथा लङ्घनं स्मृतम् ॥ 

इति तद्-गौण-कालाभ्यनुज्ञापरम् । तदाह वृद्धमनुः -

> न प्रातर् न प्रदोषञ् च  
सन्ध्याकालोऽतिपद्यते ।  
मुख्यकल्पो ऽनुकल्पश् च  
सर्वस्मिन् कर्मणि स्मृतः ॥ 

मध्याह्न-सन्ध्या-गौण-कालमाह दक्षः - 

> अध्यर्धयामाद् आसायं  
> सन्ध्या माध्याह्निकीष्यते ।

इत्याह्निक-काण्डस्थ-वचनानि चात्र भाव्यानि ।
</details>



<details open><summary>विश्वास-प्रस्तुतिः</summary>

पूर्वं पुण्ड्राधारणे उदकोर्ध्वपुण्ड्रं धृत्वा 
</details>

<details><summary>मूलम्</summary>

पूर्वं पुण्ड्राधारणे उदकोर्ध्वपुण्ड्रं धृत्वा 
</details>

 

<details><summary>आह्निकार्थप्रकाशिका</summary>

कर्माङ्गोर्ध्व-पुण्ड्र-धारणानुपपत्तौ कर्तव्यम् आह **पूर्वमि**त्यादिना । 

> जपकाले मृदा धार्यं सन्ध्या-कालेषु वारिणा 

इति ब्रह्मकैवर्तवचनम् अत्र प्रमाणम् । 
</details>

### मार्जनम्

<details open><summary>विश्वास-प्रस्तुतिः</summary>

आपोहिष्ठेति मन्त्रस्य  
सिन्धुद्वीप ऋषिः, देवी गायत्री छन्दः, आपो देवता इति, 

> शिरो-जिह्वा-हृदयेषु  
> सर्वत्र ऋषि-छन्दो देवताः न्यसेत् ।

इत्युक्तरीत्या ऽनङ्गुष्ठाभिर् अङ्गुलीभिर् न्यस्य,  
"प्रोक्षणे विनियोग" इत्य् उक्त्वा  
वामहस्तेन तोयं संस्पृश्य,  

देवतीर्थेनोर्ध्वमुखेन शिरसि प्रणवेनैकवारं,  
समस्तव्याहृतिभिर् एकवारं,  
गायत्र्या च एकवारं,  

प्रणवादिभिः आपोहिष्ठेत्य्-आदिभिः प्रत्येकं सम्प्रोक्ष्य  
"ओम् यस्य क्षयाय जिन्वथे"ति पादद्वये सम्प्रोक्ष्य,  
"ओं आपो जनयथा च न" इति पुनश्शिरसि प्रोक्ष्य,  
समस्तव्याहृतिभिर् आत्मानं परिषिच्य,  
</details>

<details><summary>मूलम्</summary>

आपोहिष्ठेति मन्त्रस्य सिन्धुद्वीप ऋषिः, देवी गायत्री छन्दः, आपो देवता इति, 

> शिरोजिह्वाहृदयेषु सर्वत्र ऋषिछन्दो देवताः न्यसेत् । 

इत्युक्तरीत्यानङ्गुष्ठाभिरङ्गुलीभिर्न्यस्य, प्रोक्षणे विनियोग इत्युक्त्वा वामहस्तेन तोयं संस्पृश्य, देवतीर्थेनोर्ध्वमुखेन शिरसि प्रणवेनैकवारं, समस्तव्याहृतिभिरेकवारं, गायत्र्या च एकवारं, प्रणवादिभिः आपोहिष्ठेत्यादिभिः प्रत्येकं सम्प्रोक्ष्य ओम् यस्य क्षयाय जिन्वथेति पादद्वये सम्प्रोक्ष्य, ओं आपो जनयथा च न इति पुनश्शिरसि प्रोक्ष्य, समस्तव्याहृतिभिरात्मानं परिषिच्य, 
</details>



[[88]]

<details><summary>आह्निकार्थप्रकाशिका</summary>

**आपोहिष्ठेति मन्त्रस्ये**त्यादि । अत्र हारीतः - 

> मार्जनार्चन-बलि-कर्म-होम-भोजनानि देवतीर्थेन कुर्यात् 

इति । एतेन विखनस्-सूत्रोक्ताग्नि-तीर्थेन वेत्यपरोक्तं परास्तं,  
देवतीर्थेनैव शिष्टाचारात्  
विखनस्-सूत्रोक्तस्य तत्-सूत्र-निष्ठ-विषयत्वाच् च ।  

चतुर्विधं मार्जनमाह -

> शिरसि मार्जनं कुर्यात्  
सकुशोदकबिन्दुभिः ।  
प्रणवो भूर्भुवः स्वश्च  
गायत्री च तृतीयका ।  
अब्दैवत्य-त्रयं चैव  
चतुर्थम् इति मार्जनम् ॥ 

प्रणवेन प्रथमं,  
भूर्भुवस्सुवरिति द्वितीयं,  
गायत्र्या तृतीयं,  
आपोहिष्ठेति त्र्यृचेन चतुर्थम् इति मार्जनक्रमः । 

त्र्यृचे विशेषम् आह शौनकः -

> नवप्रणव-युक्तेन  
आपोहिष्ठेत्यृचेन +++(←बहुव्रीहिः)+++ च ।  
संवत्सरकृतं पापं  
मार्जनान्ते विनश्यति ॥  
आपोहिष्ठेत्यृचा कुर्यान्  
मार्जनन्तु कुशोदकैः ।  
प्रति-प्रणव-संयुक्तं  
क्षिपेद् वारि पदे पदे ॥  
विप्रुषो ऽष्टौ क्षिपेद् ऊर्ध्वम्  
अधो "यस्य क्षयाय च" ॥ 

अधः = अधश्शरीरे इत्यर्थः ।  
नवभिरिति नियमात् प्रत्र्य्-ऋचं+++(→पादं)+++ मार्जनं कार्यम् । 

भरद्वाजः - 

> आपोहिष्ठादिर्भिर् मन्त्रैः  
शिरस् सन्मार्जयेद् द्विजः ।  
सिन्धु-द्वीप-ऋषिश् छन्दो  
गायत्र्य् आपो हि देवताः ।  
मार्जने विनियोगस् तु  
>
> सूर्यश्चेति जलं पिबेत् ।  
अस्यानुवाकस्याग्निर् ऋ-  
षिः छन्दो गायत्र्य् अंशुमान् ।  
देवता विनियोगोऽपां  
प्राशने, समुपस्पृशेत् ।  
> 
> आत्मानं प्रोक्षयेत् पश्चात्  
दधिक्राविण्ण इत्यृचा ।  
आपोहिष्ठादि-तिसृभिः  
ऋग्भिस् सकुसुमैर् जलैः ।  
दधिक्राविण्ण इत्यस्य  
वामदेव ऋषिः स्मृतः ।
>
> छन्दो ऽनुष्टुब् विश्वे देवा  
देवताः प्रोक्षणे स्मृताः ।  
>
> ततोऽपसव्यं व्याहृत्या  
परिषिच्य समस्तया ।  
>
> पश्चादुभाभ्यां हस्ताभ्याम्  
आदायापस् समाहितः ।  
रवेर् अभिमुखस् तिष्ठन्  
प्रणव-व्याहृति-पूर्वया ।  
गायत्र्या चाभिमन्त्र्यापस्  
त्रिः क्षिपेद्द्विजसत्तमः । 

[[89]]
</details>


<details><summary>विस्तारः (द्रष्टुं नोद्यम्)</summary>



देवलः - 

> सन्ध्यातिक्रमे कृच्छ्रं कुर्यात् । 

बोधायनः -

> सायम् अतिक्रमे रात्र्युपवासः । 
>
> प्रातरतिक्रमे ऽहर् उपवासः । 

इति ।

> अर्घ्यप्रदानतः पूर्वम्  
उदयेऽस्तमयेऽपि वा ।  
गायत्र्यष्टशतं जप्यं  
प्रायश्चित्तं द्विजातिभिः ॥ 

पाद्मे – 

> परिषेकं ततः कुर्यात्  
प्रादक्षिण्यं समाचरेत् ।  
सन्तर्प्य केशवादींस् तान्  
आचामन्तु समाचरेत् ॥ 

कौर्मे — 

> प्रातर् मन्त्रवद् **आचम्य**  
**प्रोक्ष्य**, सूर्याय चाञ्जलिम् ।  
**दत्वा**, प्रदक्षिणं **कृत्वा**,  
द्विर् **आचम्य** यथाविधि ॥  
>
> प्राक्-कूलेषु ततः **स्थित्वा**  
दर्भेषु सुसमाहितः ।  
प्राणायाम-त्रयं **कृत्वा**  
ध्यायेत् सन्ध्याम् इति श्रुतिः ॥ 

अशक्तस्य मुख्य-कालातिक्रमे प्रायश्चित्तम् आह सङ्ग्रह-कारः - 

> आचान्तो विधिवत् प्राणान्  
आयम्यार्घ्यं चतुर्थकम् ।  
कालात्यय-विशुध्यर्थं  
**दत्वा** सन्ध्यां समाचरेत् ॥  
चतुर्थम् अर्घ्यं गायत्र्या  
**दद्याद्** व्याहृति-संपुटम् ।  
कालात्ययविशुध्यर्थं  
त्रिसन्ध्यासु **समाचरेत्** ॥  
प्राणायामत्रयं **कृत्वा**  
सन्ध्याकर्म **समाचरेत्** ।  
प्रातःकाले त्रयं **कुर्यात्**  
सङ्गवे द्वादशोपरि ॥  
षट्त्रिंशन् मध्यमे काले  
ततो न प्राणसंयमः ॥ 

शङ्खोऽपि -

> सन्ध्यादिनित्यलोपे तु  
दिनम् एकम् अभोजनम् ।  
दिनद्वये त्रिरात्रं स्यात्  
कृच्छ्रार्धं तु दिनत्रये ॥  
दशाहे कृच्छ्रम् एकं स्यात्  
ऊर्ध्वं चान्द्रायणञ् चरेत् ।  
चान्द्रायणं पराकं च  
मासाद् ऊर्ध्वं विधीयते ।  
ततोप्य् एवं प्रकल्प्यं स्याद्  
व्यासस्य वचनं तथा ॥

इति रत्नाकरोदाहृतानि मुक्ताफलोदाहृतानि च वचनान्यत्र भाव्यानि ।

[[90]]

</details>


### प्राशनम्, पुनर्-मार्जनम्

<details open><summary>विश्वास-प्रस्तुतिः</summary>

सूर्यश्चेत्यनुवाकस्य  
अग्निर् ऋषिः, देवीगायत्री-छन्दः, सूर्यो देवता ।  
इति मुखादौ न्यस्य,  
अपां प्राशने विनियोग इत्युक्त्वा, 

[[87]]
</details>

<details><summary>मूलम्</summary>

सूर्यश्चेत्यनुवाकस्य  
अग्निर् ऋषिः, देवीगायत्री-छन्दः, सूर्यो देवता ।  
इति मुखादौ न्यस्य,  
अपां प्राशने विनियोग इत्युक्त्वा, 

[[87]]
</details>


<div class="js_include" url="/vedAH_yajuH/taittirIyam/AraNyakam/sarva-prastutiH/06/25_sUryash_cha/"  newLevelForH1="2" includeTitle="true"> </div>  


<details open><summary>विश्वास-प्रस्तुतिः</summary>

इत्य् अनुवाकेन भोजन-कालीनापोशनोक्त-नियम-सहितम् अपश् चुलकेन प्राश्याचम्य,  

> दधिक्रावण्ण इति मन्त्रस्य वामदेव ऋषिः,  
> अनुष्टुप्छन्दः,  
> दधिक्रावा देवता,  
> प्रोक्षणे विनियोग 

इति पूर्ववत्कृत्वा, 

> दधिक्रावण्णो अकारिषम् । जिष्णोरश्वस्य वाजिनः, सुरभि नो मुखाकरत् । प्रण आयूँषि तारिषत् । "अपोहिष्ठा + अरङ्गमामवः” 

इत्येकादशभिः शिरसि प्रोक्ष्य,  
"यस्य क्षयाय जिन्वथे"ति पादयोः,  
"आपो जनयथा च न" इति शिरसि च **प्रोक्ष्य**,  
व्याहृतिभिर् आत्मानं परिषिच्य,  
प्राणानायम्य,  
</details>

<details><summary>मूलम्</summary>

इत्यनुवाकेन भोजनकालीनापोशनोक्तनियमसहितमपश्चुलकेन प्राश्याचम्य, दधिक्रावण्ण इति मन्त्रस्य वामदेव ऋषिः, अनुष्टुप्छन्दः, दधिक्रावा देवता, प्रोक्षणे विनियोग इति पूर्ववत्कृत्वा, दधिक्रावण्णो अकारिषम् । जिष्णोरश्वस्य वाजिनः, सुरभि नो मुखाकरत् । प्रण आयूँषि तारिषत् । "अपोहिष्ठा + अरङ्गमामवः” इत्येकादशभिः शिरसि प्रोक्ष्य, यस्य क्षयाय जिन्वथेति पादयोः, आपो जनयथा च न इति शिरसि च प्रोक्ष्य, व्याहृतिभिरात्मानं परिषिच्य, प्राणानायम्य, 
</details>

### अर्घ्यम्
<details open><summary>विश्वास-प्रस्तुतिः</summary>

ओं अर्घ्यप्रदानमन्त्रस्य, 

> विश्वामित्र ऋषिः, देवी गायत्री छन्दः, सविता देवता, अर्घ्यप्रदाने विनियोगः, 

इति पूर्ववत् कृत्वा,  
सप्रणव-व्याहृतिक-गायत्र्या पार्ष्णि-द्वयम् उद्धरन्  
आभ्रूमध्यं समुद्धृत्य  
तर्जन्य्-अङ्गुष्ठ-संयोग-रूप-राक्षस-मुद्रा-रहिताञ्जलिना  
तोयेनार्घ्य-त्रयम् आदित्यान्तर्वर्ति-भगवत्-पादारविन्दयोर् दत्वा, 

अर्घ्यात् पूर्वम् उदये ऽस्तमये च  

> सन्ध्याकालातिक्रम-प्रायश्चित्तार्थं  
तुरीयार्घ्य-प्रदानङ् करिष्य 

इति सङ्कल्प्य, 

> (तुरीयार्घ्यप्रदानमन्त्रस्य  
> सान्दीपिनी ऋषिः,  
> देवीगायत्री छन्दः,  
> सविता देवता) 

सप्तव्याहृति-सम्पुटित-गायत्र्या  
तत्तत्सूत्रोक्तमन्त्रेण वा तुरीयार्घ्यं दत्वा,  

तीरं गत्वा  
समस्तव्याहृतिभिर् आत्मानं परिषिच्य,  
+++(स्मृत्युक्तरीत्या)+++ मन्देहाख्यरक्षो-विधूनन-पाप्मावधूननार्थं प्रदक्षिणं परिक्रम्य,  
“असावादित्यो ब्रह्मे"ति ध्यात्वाचम्य,  
</details>

<details><summary>मूलम्</summary>

ओं अर्घ्यप्रदानमन्त्रस्य, विश्वामित्र ऋषिः, देवी गायत्री छन्दः, सविता देवता, अर्घ्यप्रदाने विनियोगः, इति पूर्ववत् कृत्वा, सप्रणवव्याहृतिकगायत्र्या पार्ष्णिद्वयमुद्धरन् आभ्रूमध्यं समुद्धृत्य तर्जन्यङ्गुष्ठसंयोगरूपराक्षसमुद्रारहिताञ्जलिना तोयेनार्घ्यत्रयमादित्यान्तर्वर्तिभगवत्पादारविन्दयोर्दत्वा, अर्घ्यात् पूर्वमुदयेऽस्तमये च सन्ध्याकालातिक्रमप्रायश्चित्तार्थं तुरीयार्घ्यप्रदानङ्करिष्य इति सङ्कल्प्य, (तुरीयार्घ्यप्रदानमन्त्रस्य सान्दीपिनी ऋषिः, देवीगायत्री छन्दः, सविता देवता) सप्तव्याहृतिसम्पुटितगायत्र्या तत्तत्सूत्रोक्तमन्त्रेण वा तुरीयार्घ्यं दत्वा, तीरं गत्वा समस्तव्याहृतिभिरात्मानं परिषिच्य, मन्देहाख्यरक्षोविधूननपाप्मावधूननाथं प्रदक्षिणं परिक्रम्य, “असावादित्यो ब्रह्मे"ति ध्यात्वाचम्य, 
</details>

<details><summary>विस्तारः (द्रष्टुं नोद्यम्)</summary>

यत्तु -

> अत्र विशेषमाह पैठीनसिः,
>
>> सूतके सावित्र्या जलाञ्जलिं प्रक्षिप्य  
>> सूर्यं ध्यायन् नमस्कुर्याद्
>
> इति, व्यासः -
>
>> सूतके मृतकेत्व् अर्घ्यं  
>> गायत्रीं तु समुच्चरन् ।  
>> दत्वा प्रदक्षिणं कुर्यात्  
>> सूर्यं ध्यायन् ततो द्विजः ॥
>
> इति, अतोऽर्घ्यदाने वाचा मन्त्रोच्चारणं मार्जनादौ मनसा

+इति रत्नाकरोक्तं, तद् असङ्गतम् -  
उदाहृत-व्यास-वचनस्य तत्-स्मृत्यादौ विज्ञानेश्वरीयादौ चादर्शनेन  
चन्द्रिका-माधवीययोर् अर्घ्यदान-मन्त्र-वाचिकोच्चारण-कथनावसरे  
उदाहृत-स्पष्टार्थक-व्यास-वचनम् अनुदाहृत्य,  
उदाहृत-पैठीनसि-वाक्योदाहरणेन च  
तस्य सन्दिग्धत्वात् ।

> स्पष्टार्थप्रमाणसत्त्वे  
तद् उपेक्ष्यास्पष्टार्थप्रमाणोदाहरणं  
तस्य सन्दिग्धत्वज्ञापकम्

इति श्रीशतदूषण्यां यति-लिङ्ग-भङ्गेऽनुगृहीतम् ।  
न च सूतके सावित्र्येत्य्-अत्र सन्ध्याविधाव् उक्तस्य सावित्र्य्-अनुवचनस्येह  
पुनर्-वचनं मानसत्व-निवृत्त्य्-अर्थं,  
तेन वाचोच्चारणं कार्यम् इति चन्द्रिकोक्तेः  
कथं वाचिकत्व-निरास इति वाच्यम् ।

विज्ञानेश्वरीय-शतक-व्याख्याद्य्-उदाहृत-प्रमाण-गणेनाशौचे  
सन्ध्योपासन-मन्त्रोच्चारण-निषेधात्  
तद्-अपवादतया

> मनसोच्चारयेन् मन्त्रान्

इति पुलस्त्य-वचनानुगुण्येन  
मानस-गायत्री-करणक-जलाञ्जलि-विधि-परत्वस्यैवात्र  
स्वीकार्यत्वेन  
वाचिकत्व-विधि-परत्वासम्भवात् ।  
अत एव श्रीपाञ्चरात्ररक्षा-तृतीयाधिकारे

> गायत्री-स्मरण-पूर्वक-जलाञ्जलि-प्रक्षेप-न्यायेन

इत्य्-अनुगृहीतं सङ्गच्छते ।
</details>



<details><summary>विस्तारः (द्रष्टुं नोद्यम्)</summary>

तद् उक्तम् -

> मन्त्र-प्रोक्षण-मन्त्राचमन-पुनः-प्रोक्षण-स्वात्म-परिषेचनानि  
> स्वसूत्र-संहितोक्त-प्रकारेण कृत्वा  
> गायत्र्याभिमन्त्रितं जलम् आदित्यान्तःस्थिताय परमात्मने  
> ऽर्घ्यरूपं दद्यात् ।
>
> अत्र जलाञ्जलिप्रक्षेपस् त्रिरिति सनत्कुमाराय पितामहः प्राह -
>
>> उभाभ्यां तोयम् आदाय  
>> हस्ताभ्यां सुसमाहितः ।  
>> गायत्र्या चाभिमन्त्र्यापस्  
>> तार-व्याहृतिपूर्वया ।  
>> रवेर् अभिमुखस् तिष्ठन्न्  
>> ऊर्ध्वं त्रिस्सन्ध्ययोः क्षिपेत् ॥
>
> ततो  
> वज्रीभूत-तज्-जल-निहत-मन्देहाख्य-रक्षो-निरसन-पाप्मावधूननार्थं  
> प्रदक्षिणं प्रक्रम्य  
> मार्गशीर्षादि-मासेशान् तत्-तन्-मन्त्रेण तर्पयित्वा

[[91]]


इति । अत्र मन्त्र-प्रोक्षणेत्य्-आद्य्-आचार्य-पाद-श्रीसूक्ति-यथावस्थितार्थः  
मन्त्र-प्रोक्षणादिकम् अष्टाक्षरासंपुटित-तत्-तन्-मन्त्र-करणकम् एव कार्यम्  
इति च सत्पथ-रक्षायां न्यदर्श्य् अस्माभिः ।+++(5)+++
</details>

### तर्पणानि
<details open><summary>विश्वास-प्रस्तुतिः</summary>

"ओं केशवं तर्पयामी"त्यादिक्रमेण  
केशवादीन् मार्गशीर्षादि-मासेशान् द्वादश  
सन्तर्प्याचामेत् । 
</details>

<details><summary>मूलम्</summary>

"ओं केशवं तर्पयामी"त्यादिक्रमेण  
केशवादीन् मार्गशीर्षादिमासेशान् द्वादश  
सन्तर्प्याचामेत् । 

</details>

### पक्षान्तरम्
<details open><summary>विश्वास-प्रस्तुतिः</summary>

प्रदक्षिण-परिक्रमणानन्तरं प्राक्-कूलेषु दर्भेषूपविश्य  
त्रिः प्राणानाम्य  
"असावादित्यो ब्रह्मे"ति सन्ध्यारूपं भगवन्तं ध्यायेद् इति केचित् । 

अर्घ्यदानात् पूर्वम् उदये ऽस्तमये वा  
गायत्र्य्-अष्टशतं जपेत् -  
एककालम् उपवसेदिति केचित्,  
तुरीयार्घ्यप्रदानमिति केचित् । 

प्रातर् अतीते प्राणायामत्रयं,  
सङ्गवे षट्कम्,  
मध्याह्ने नवकं,  
अपराह्णे द्वादश,  
सायाह्ने षट्त्रिंशत् प्राणायामान् कुर्याद् इति केचित् ।  

</details>

<details><summary>मूलम्</summary>

प्रदक्षिण-परिक्रमणानन्तरं प्राक्-कूलेषु दर्भेषूपविश्य  
त्रिः प्राणानाम्य  
"असावादित्यो ब्रह्मे"ति सन्ध्यारूपं भगवन्तं ध्यायेद् इति केचित् । 

अर्घ्यदानात् पूर्वम् उदये ऽस्तमये वा  
गायत्र्य्-अष्टशतं जपेत् -  
एककालम् उपवसेदिति केचित्,  
तुरीयार्घ्यप्रदानमिति केचित् । 

प्रातर् अतीते प्राणायामत्रयं,  
सङ्गवे षट्कम्,  
मध्याह्ने नवकं,  
अपराह्णे द्वादश,  
सायाह्ने षट्त्रिंशत् प्राणायामान् कुर्याद् इति केचित् ।  

</details>

### जपः

<details open><summary>विश्वास-प्रस्तुतिः</summary>

एवं स्वसूत्र-संहिताद्य्-उक्त-क्रमेण तर्पणान्तं कृत्वा,  
विष्ण्वालयादि-जप-स्थाने प्रागग्रेषु दर्भेषु स्थित्वा
</details>

<details><summary>मूलम्</summary>

एवं स्वसूत्र-संहिताद्य्-उक्त-क्रमेण तर्पणान्तं कृत्वा,
विष्ण्वालयादि-जप-स्थाने प्रागग्रेषु दर्भेषु स्थित्वा
</details>

 

<details><summary>आह्निकार्थप्रकाशिका</summary>

अथ जपस्थानादिकमाह - **विष्ण्वालयादिजपस्थान** इति । योगयाज्ञवल्क्यः - 

> गृहे त्व् एकगुणं प्रोक्तं  
नद्यादौ द्विगुणं भवेत् ।  
गवां गोष्ठे दशगुणम्  
अग्न्य्-अगारे शताधिकम् ।  
सिद्धिक्षेत्रेषु तीर्थेषु  
देवतायाश्च सन्निधौ ।  
सहस्र-शत-कोटिस् स्याद्  
अनन्तं विष्णुसन्निधौ । 

यमः -

> उपास्य सन्ध्यां पूर्वान्तु  
शुचौ देशेऽवलोकिते ।  
दर्भास्तृते शुचिस् तिष्ठन्  
प्राणायामत्रयं चरेत् ॥ 

इति रत्नाकरस्थवचनान्यत्र ग्राह्याणि ।
</details>



<details open><summary>विश्वास-प्रस्तुतिः</summary>

> प्रणवस्य ऋषिर्ब्रह्मा, देवी गायत्री छन्दः, परमात्मा देवता ।  
> 
> भूरादिसप्तव्याहृतीनां  
अत्रि-भृगु-कुत्स-वसिष्ठ-गौतम-काश्यपाङ्गिरस ऋषयः ।  
गायत्र्य्-उष्णिग्-अनुष्टुब्-बृहती-पङ्क्ति-त्रिष्टुब्-जगत्यश् छन्दांसि  
अग्नि-वाय्व्-अर्क--वाग्-ईश--वरुणेन्द्र-विश्वेदेवा देवताः ।  
>
> सावित्र्या ऋषिर्विश्वामित्रः ।  
देवी गायत्री छन्दः ।  
सविता देवता । 
>
> गायत्री शिरसो ब्रह्मा ऋषिः ।  
अनुष्टुप्छन्दः।  
परमात्मा देवता । 
>
> सर्वेषां प्राणायामे विनियोगः । 


> ओं भूः (पादयोः)  
> ओं भुवः (जङ्घयोः)  
> ओं सुवः (जान्वोः)  
> ओं महः (उदरे)  
> ओं जनः (कण्ठे-हृदये)  
> ओं तपः (मुखे)  
> ओँ सत्यं (मस्तके) 

न्यसेत् । 

श्वेत-श्याम-पीत-पिशङ्ग-रोहित-नील-कनक-वर्णाः  
अभयाक्ष-स्रग्--अप्-पात्र--वर-हस्ताः  
सपवित्रचतुर्हस्ताः  
स्रक्-चन्दनाद्य्-अलङ्कृताः  
सर्वाभरण-भूषिताः सोपवीताः सजटाः  
ध्यात्वा, 

> "ओं तत्सवितुः" ज्ञानाय हृदयाय नमः ।  
> "वरेण्यं" ऐश्वर्याय शिरसे स्वाहा ।  
> "भर्गो देवस्य" शक्त्यै शिखायै वौषट् ।  
> "धीमहि" बलाय कवचाय हुम् ।  
> "धियो यो नः" तेजसे नेत्राभ्यां वौषट् ।  
> "प्रचोदयात्" वीर्यायास्त्राय फड् 

इति न्यासः । ध्यानम् -

[[92]]

> मुक्ता-विद्रुम-हेम-नील-धवल-च्छायैर् मुखैस् त्रीक्षणैर्  
> युक्ताम् इन्दु-कला-निबद्ध-मकुटां तत्त्वार्थ-वर्णात्मिकाम् ।  
> गायत्रीं वरदाभयाङ्कुश-कशाश् शुभ्रं कपालं गुणं  
> शङ्खं चक्रम् अथारविन्द-युगलं हस्तैर् **वहन्तीं भजे** । 

इति ध्यात्वा  

> ओमापो ज्योतीरसोऽमृतं ब्रह्म भूर्भुवस्सुवरोम्  

इति शिरोमन्त्रेण कराभ्यां शिरः-प्रभृति-पादान्तं व्यापक-न्यासं कृत्वा  

> अर्कमण्डलमध्यस्थं  
सूर्यकोटिसमप्रभम् ।  
ब्रह्मादिसेव्यपादाब्जं  
नौमि ब्रह्मरमासखम् ।

इत्युक्त्वा त्रिः प्राणान् आयम्य । 
</details>

<details><summary>मूलम्</summary>

प्रणवस्य ऋषिर्ब्रह्मा, देवी गायत्री छन्दः परमात्मा देवता । भूरादिसप्तव्याहृतीनां अत्रिभृगुकुत्सवसिष्ठगौतमकाश्यपाङ्गिरस ऋषयः । गायत्र्युष्णिगनुष्टुब्बृहतीपङ्क्तित्रिष्टुब्जगत्यश्छन्दांसि अग्निवाय्वर्कवागीशवरुणेन्द्रविश्वेदेवा देवताः । सावित्र्या ऋषिर्विश्वामित्रः । देवी गायत्री छन्दः । सविता देवता । गायत्री शिरसो ब्रह्मा ऋषिः । अनुष्टुप्छन्दः। परमात्मा देवता । सर्वेषां प्राणायामे विनियोगः । ओं भूः (पादयोः) ओं भुवः (जङ्घयोः) ओं सुवः (जान्वोः) ओं महः (उदरे) ओं जनः (कण्ठे-हृदये) ओं तपः (मुखे) ओँ सत्यं (मस्तके) न्यसेत् । श्वेतश्यामपीतपिशङ्गरोहितनीलकनकवर्णाः अभयाक्षस्रगप्पात्रवरहस्ताः सपवित्रचतुर्हस्ताः स्रक्चन्दनाद्यलङ्कृताः सर्वाभरणभूषिताः सोपवीताः सजटाः ध्यात्वा, ओं तत्सवितुः ज्ञानाय हृदयाय नमः । वरेण्यं ऐश्वर्याय शिरसे स्वाहा । भर्गो देवस्य शक्त्यै शिखायै वौषट् । धीमहि बलाय कवचाय हुम् । धियो यो नः तेजसे नेत्राभ्यां वौषट् । प्रचोदयात् वीर्यायास्त्राय फडिति न्यासः । ध्यानम् ।

[[92]]

मुक्ताविद्रुमहेमनीलधवलच्छायैर्मुखैस्त्रीक्षणैर्युक्तामिन्दुकलानिबद्धमकुटां तत्वार्थवर्णात्मिकाम् ।  
गायत्रीं वरदाभयांकुशकशाश्शुभ्रं कपालं गुणं शङ्खं चक्रमथारविन्दयुगलं हस्तैर्वहन्तीं भजे । 

इति ध्यात्वा ओमापो ज्योतीरसोऽमृतं ब्रह्म भूर्भुवस्सुवरोमिति शिरोमन्त्रेण कराभ्यां शिरःप्रभृतिपादान्तं व्यापकन्यासं कृत्वा ।

अर्कमण्डलमध्यस्थं सूर्यकोटिसमप्रभम् ।  
ब्रह्मादिसेव्यपादाब्जं नौमि ब्रह्मरमासखम् ।

इत्युक्त्वा त्रिः प्राणानायम्य । 
</details>



<details><summary>आह्निकार्थप्रकाशिका</summary>

प्रणवादीनाम् ऋष्यादिकं प्रतिपादयति **प्रणवे**त्यादिना ।  
ऋष्यादिकमाह भरद्वाजः - 

> प्रणवस्य ऋषिर्ब्रह्मा  
परमात्मा च देवता ।  
छन्दश्च देवी गायत्री  
विनियोगः क्रियावशः ॥ 

अत्र ब्रह्मा - 

> अत्रिर्भृगुश् च कुत्सश् च  
वसिष्ठो गौतमस्तथा ।  
काश्यपोऽङ्गिरसश्चैव  
ऋषयस्स्युर् यथाक्रमम् ।  
>
> गायत्र्युष्णिगनुष्टुप्च  
बृहती पङ्क्तिरेव च ।  
त्रिष्णुप्च जगती चैव  
छंदांस्य् एतानि सप्त वै ।  
>
> अग्निर्वायुस्तथार्कश्च  
वागीशो वरुणस्तथा ।  
इन्द्रश्च विश्वेदेवाश्च  
देवतास्समुदाहृताः ।  
>
> ब्राह्मी स्वाहा वाहिनी च  
तथा नित्या विलासिनी ।  
प्रभावनी च लोला च  
सप्तव्याहृतिशक्तयः ।  
>
> पीतं श्यामं पिशङ्गञ्च  
नीलं लोहितमेव च ।  
नीलं कनकवर्णं च  
वर्णान्य् एतान्य् अनुक्रमात् ।  
>
> प्रणवस्यैतयोर्+++(=गायत्रीशिरसोः)+++ वर्णः  
शुद्धस्फटिक-सन्निभः ।  
तत्त्वम् एषां त्रयाणान्तु  
सर्वं तत्त्वमिति स्मृतम् ।  
इत्येवम् उक्त्वा नत्वा च  
प्राणायामान् समाचरेत् ।

एतयोर् = गायत्रीशिरसोः। 

> विश्वामित्रस् तु गायत्र्या  
ऋषिश्छन्दः स्वयं स्मृतः ।  
सविता देवता चैव  
ब्रह्मा शिर इति स्मृतः ।  
अनुष्टुप् चैव छन्दस् स्यात्  
परमात्मा च देवता ।  
प्राणायाम-प्रयोगे तु  
विनियोग उदाहृतः । 

[[93]]

न्यासम् आह स एव — 

> पादयोर् जङ्घयोर् जान्वोस्  
तथोर्वोर् जठरेऽपि च ।  
मुखे चैव तथा मूर्ध्नि  
क्रमेण व्याहृतीर्न्यसेत् ।  
>
> **हृदि** तत्सवितुर्न् यस्य  
न्यसेन् **मूर्ध्नि** वरेणियम् ।  
भर्गो देवस्येति पदं  
**शिखायां** तु ततो न्यसेत् ।  
धीमहीति न्यसेद् **वर्म**  
धियो योनश् च **नेत्रयोः** ।  
प्रचोदयाद् इति पदम्  
**अस्त्रार्थे** विनियुज्यते ।  
शिरोन्यासस् तु सर्वाङ्गे  
प्राणायामपरो न्यसेत् ॥ 

सप्तव्याहृतिध्यानम् -

> स्व-स्वोक्त-वर्ण-तनवः  
रूप-यौवन-संयुताः ।  
क्षौम-वस्त्रपरीधानास्  
सर्वाभरणभूषिताः ।  
दिव्य-चन्दन-लिप्ताङ्गा  
दिव्य-माल्यैर् अलङ्कृताः ।  
सितोपवीत-हृदयाः  
सपवित्रचतुष्कराः ।  
उन्निद्र-वदनाम्भोज-  
प्रभा-मण्डल-मण्डिताः ।  
जटा-कला-पपूर्णेन्दु-  
प्रभापूरितदिङ्मुखाः ।  
अभयाक्ष-स्रग्-अप्-पात्र-  
वरहस्त-सरोरुहाः ।  
एवं होम-जपारम्भे  
ध्येया व्याहृतयो द्विजैः । 

ध्यानम् - 

> मुक्ता-विद्रुम-हेम-नील-धवल-च्छायैर् मुखैस् त्रीक्षणैर्  
> युक्ताम् इन्दु-कला-निबद्ध-मकुटां तत्त्वार्थ-वर्णात्मिकाम् ।  
> गायत्रीं वरदाभयाङ्कुश-कशाश् शुभ्रं कपालं गुणं  
> शङ्खं चक्रम् अथारविन्द-युगलं हस्तैर् **वहन्तीं भजे** ।

इति रत्नाकरस्थ-वचनानीह चिन्तनीयानि ।

यत् तु — भरद्वाजः -

> समाहित-मनाः प्राणान्  
आयम्यैव तदाकृतिम् ।  
जपित्वैव दशकृत्वः  
प्राग्गायत्रीं ततो जपेत् ॥ 

स्मृत्यन्तरे -

> सप्त-व्याहृति-संयुक्तां  
गायत्रीं शिरसा सह ।  
दश-वारं जपित्वैव  
गायत्रीं तु ततो जपेत् ॥ 

इति रत्नाकरे दीर्घगायत्रीजपः कार्य इत्युक्तम्;  
तत् केवल-धर्म-शास्त्र-विहितानुष्ठान-श्रद्धा-विजृम्भितम्;  
न तु नाथ-यामुन-पूर्ण-भाष्यकार-शिष्य-प्रशिष्य-ग्रन्थानुसार्य्-आचार्य-पाद-श्री-सूक्त्य्-अनुगुणम्,  
तत्-सम्प्रदाय-स्थानुष्ठानानुगुणं च । 

[[94]]

तद् उक्तं 

> > सव्याहृतिं सप्रणवां  
> > गायत्रीं शिरसा सह ।  
> > त्रिः पठेद् आयतप्राणः  
> > प्राणायामस्स उच्यते ।  
>
> इत्य्-उक्तप्रकारेण प्राणायामत्रयं कृत्वा  
> गायत्रीम् आवाह्याष्टोत्तरसहस्रम् 

इत्यादि,

> दिग्-आदि-नमस्काराणाम् अपि  
> स्व-पूर्व-पूर्वोपदेशानुष्ठान-पारम्पर्यम् अस्ति चेत्  
> तत्रापि भगवद्-आत्मकत्व-ध्यान-पूर्वकं  
> प्रणमेत् 

इति ।  

दिगादि-नमस्कारेषु अनुष्ठान-पारम्पर्य--सद्-भाव--वचनम् अस्ति,  
दीर्घ-गायत्री-जपे तन् नास्ति । 

> स्व-सूत्र-विहितान् वापि निषेकादीन् समाचरेत् 

इति नारदीय-वचनानुसारेण 

> स्व-सूत्र-विहितम् एव सन्ध्योपासनादिकं कर्तुम् उचितम् 

इति सौत्र-सन्ध्योपासनानुष्ठानम् अनुगृहीतम् । 

गायत्री-जप-विषये  
“प्राणायामेन शत-कृत्वः” इत्यादि  
“बोधायनादयः स्मरन्ति” इति बोधायन-सूत्रोदित-ग्राह्यत्वम् अनुगृहीतम्। 

> स्वसूत्रे ऽविद्यमानेऽपि  
परसूत्रेण वर्तते ।  
बोधायनमतं कृत्वा  
स्वसूत्रफलभाग् भवेत् ॥ 

इति रत्नाकर-स्थ-वृद्ध-मनु-वचनेन  
आपस्तम्बानुक्त-सन्ध्योपासनं  
तत्-सूत्र-निष्ठस्य बोधायनोक्तम् एव ग्राह्यम्  
इत्यवगम्यते । बोधायनीये -

> दर्भेष्वासीनो  
> दर्भान् धारयमाणः  
> सोदकेन पाणिना  
> प्रत्यङ्मुखस्  
> सावित्रीं सहस्रकृत्वः आवर्तयेत् 

इत्यारभ्य 

> त्रिभिश् च प्राणायामैस् तां  
> ततो ब्रह्महृदयेन+++(=ॐकारेण??)+++  
> वारुणीभ्यां रात्रिम् उपतिष्ठते 

इत्यादिना, एवमेव 

> प्रातः प्राङ्मुखस् तिष्ठन्  
> मैत्रीभ्याम् अहर् उपतिष्ठत

इत्यादिना च सायंप्रातस्-सन्ध्ययोः  
गायत्रीजपोपस्थान-तन्मन्त्रा एव विहिताः,  
न तु दीर्घगायत्रीजपः । 

माध्याह्निकसन्ध्योपास्ताव् अपि एवम् एवोक्तम् ।  

भगवद्गुणदर्पणे 

> युधिष्ठिरः शान्तनवं  
> पुनरेवाभ्यभाषत 

इत्येतद्-व्याख्याने 

> सन्तो ह्याचार्यनिष्ठाम् अन्विष्य  
> तद्-रुचि-परिगृहीतम् एव तत्त्वं हितं च रोचयन्ते।  
> न तु प्रामाणिकत्व-मात्रेण +++(5)+++ 

इति प्रामाणिकस्याप्य् आचार्यापरिगृहीतस्य सद्भिर् अग्राह्यत्वम् उक्तम् । 

अतः परमैकान्तिषु दीर्घगायत्रीजपस्य नावकाशः ।  
केवल-धर्म-शास्त्र-मात्रोक्त-श्रद्धावन्तः  
श्रीदेशिक-सूक्ति-विश्वास-हीनाः  
दीर्घगायत्री-जपम् अनुतिष्ठन्तु नाम । 
</details>

<details><summary>विश्वास-टिप्पनी</summary>

> प्रामाणिकस्याप्य् आचार्यापरिगृहीतस्य सद्भिर् अग्राह्यत्वम् उक्तम्

अयं खल्व् आचार्यपरिग्रहाग्रहो ऽव्यवस्थाजनकः! न खलु +आचार्यपुरुषो ऽपि सर्वज्ञस् स्यात् - स्युस् तस्यापि प्रमादाः परिग्रहे?

यद्य् एतद् अङ्गीक्रियते, परे यद् वदेयुः - "श्राद्धं नाचारामः, घण्टां न वादयामः" इत्याद्य् अपि सङ्गतम् भवेत् तत्-तदाचार्यापरिग्रहम् आश्रित्य!
</details>


[[95]]



<details open><summary>विश्वास-प्रस्तुतिः</summary>

> अष्टोत्तर-सहस्रम् अष्टोत्तर-शतं दशवारम् ओदयाद् वा  
गायत्रीजपं करिष्य 

इति सङ्कल्प्य,  
</details>

<details><summary>मूलम्</summary>

अष्टोत्तरसहस्रमष्टोत्तरशतं दशवारम् ओदयाद्वा गायत्रीजपं करिष्य इति सङ्कल्प्य,  
</details>

<details><summary>विस्तारः (द्रष्टुं नोद्यम्)</summary>

अथ गायत्रीजपसङ्कल्पमाह **अष्टोत्तरसहस्रमि**त्यादिना ।

> प्राणायामत्रयं कृत्वा गायत्रीमावाह्य

इत्याचार्यपादश्रीसूक्तौ जपसङ्कल्पाकथनेऽपि, उपस्थाने

> पूर्ववत्कृतप्राणायामत्रयः सन्ध्योपस्थानसङ्कल्पपूर्वकम्

इत्युक्तरीत्या गायत्रीजपसङ्कल्पोऽपि तदभिमत इत्यभिप्रायेण तदुक्तिः । भरद्वाजः

> अष्टोत्तरसहस्रं वा शतमष्टोत्तरन्तु वा ।  
जप्त्वाष्टाविंशतिर्वापि बीजशक्तिक्रमाज्जपेत् ।  
सहस्रपरमां देवीं शतमध्यां दशावराम् ॥

[[96]]

यत्तु रत्नाकरे योगयाज्ञवल्क्यः

> ब्रह्मचार्याहिताग्निश्च शतमष्टोत्तरं जपेत् ।  
वानप्रस्थो यतिश्चैव सहस्रादधिकं जपेत् ॥

तयोरनग्निकत्वेन होमकालानतिपत्तेरिति भावः ।

> आहिताग्निग्रहणं एकाग्नेरप्युपलक्षणं तस्याप्युदयादनन्तरं होमविधानात्

इत्युक्तम् । तन्न चारु; आचार्यपादैस्सर्वाश्रमिसाधारण्येनाष्टोत्तरसहस्रमित्याद्यभिधानात् आहिताग्निषु सहस्रावृत्तिनिषेधाङ्गीकारेऽपि एकाग्नेः होमकालस्य षट् घटिकात्मकप्रातःकालरूपतया सहस्रजपानन्तरमपि होमस्य कर्तुं शक्यत्वात्, गृहस्थशिष्टेषु सहस्रसंख्याकगयात्रीजपानुष्ठानदर्शनाच्च । एतद्विस्तरः श्रीनिक्षेपचिन्तामणावनुसन्धेयः ।
</details>

<details open><summary>विश्वास-प्रस्तुतिः</summary>

> आयात्वित्यनुवाकस्य  
वामदेव ऋषिः । अनुष्टुप्छन्दः । गायत्रीदेवता । गायत्र्यावाहने विनियोगः ।  

रविमण्डले हृत्पद्मे वा रत्नसिंहासने 
</details>

<details><summary>मूलम्</summary>

> आयात्वित्यनुवाकस्य  
वामदेव ऋषिः । अनुष्टुप्छन्दः । गायत्रीदेवता । गायत्र्यावाहने विनियोगः ।  

रविमण्डले हृत्पद्मे वा रत्नसिंहासने 

</details>


<div class="js_include" url="/vedAH_yajuH/taittirIyam/AraNyakam/sarva-prastutiH/06/26_AyAtu_varadA/"  newLevelForH1="2" includeTitle="false"> </div>  


<details open><summary>विश्वास-प्रस्तुतिः</summary>

इत्यनुवाकेनावाह्य । 

> प्रातर्ध्यायामि **गायत्रीं**  
रविमण्डलमध्यगाम् ।  
**ऋग्वेदम्** उच्चारयन्तीं  
**रक्त**-वर्णां **कुमारिकाम्** ॥  
_अक्षमाला_-करां ब्रह्म-  
दैवत्यां _हंस_-वाहनाम् ।  
>
> मध्यन्दिने तु **सावित्रीं**  
रविमण्डल-मध्यगाम् ।  
**यजुर्वेदं** व्याहरन्तीं  
**श्वेतां** शूलकरां शिवाम् ।  
**युवतीं** रुद्रदेवत्यां  
ध्यायामि _वृष_-वाहनाम् ।  
>
> सायं **सरस्वतीं** श्यामां  
रविमण्डलमध्यगाम् ।  
**सामवेदं** व्याहरन्तीं  
_चक्रायुध_-धरां शुभाम् ।  
ध्यायामि विष्णुदैवत्यां  
**वृद्धाङ्** _गरुड_-वाहनाम् । 

एवं ध्यात्वा
</details>

<details><summary>मूलम्</summary>

इत्यनुवाकेनावाह्य । 

> प्रातर्ध्यायामि गायत्रीं रविमण्डलमध्यगाम् ।  
ऋग्वेदमुच्चारयन्तीं रक्तवर्णां कुमारिकाम् ॥  
अक्षमालाकरां ब्रह्मदैवत्यां हंसवाहनाम् ।  
मध्यन्दिने तु सावित्रीं रविमण्डल-मध्यगाम् ।  
यजुर्वेदं व्याहरन्तीं श्वेतां शूलकरां शिवाम् ।  
युवतीं रुद्रदेवत्यां ध्यायामि वृषवाहनाम् ।  
सायं सरस्वतीं श्यामां रविमण्डलमध्यगाम् ।  
सामदेवं व्याहरन्तीं चक्रायुधधरां शुभाम् ।  
ध्यायामि विष्णुदैवत्यां वृद्धाङ्गरुडवाहनाम् । 

एवं ध्यात्वा
</details>



<details><summary>आह्निकार्थप्रकाशिका</summary>

आयात्वित्य् अनुवाकस्येत्यादि । भरद्वाजः -

> आयात्व्-इत्य्-अनुवाकेन  
त्वावाह्य तु यथाविधि ।  
गायत्रीं विमलां देवीं  
हृदि वा सूर्यमण्डले ।  
देवीमावाह्य गायत्रीं  
ततो ध्यायेद्द्विजोत्तमः ॥ 

पितामहः -

> आयात्वित्य् अनुवाकस्य  
वामदेव ऋषिः स्मृतः ।  
अनुष्टुब्जगती छन्दो  
गायत्री देवता स्मृता ॥ 
गायत्रीं विमलां देवीं  
हृदि वा सूर्यमण्डले ।  
ध्यानयोगेन सम्पश्येत्  
वर्णरूपसमन्विताम् ॥ 

योगयाज्ञवल्क्यः - 

> प्रातःकाले तु गायत्री  
सायङ्काले सरस्वती ।  
मध्यन्दिने तु सावित्री  
उपास्या नामभेदतः ॥  
>
> गायत्री तु भवेद्रक्ता  
सावित्री शुद्धविग्रहा ।  
सरस्वती कृष्णरूपा  
उपास्या रूपभेदतः ॥  
>
> गायत्री ब्रह्मरूपा तु  
सावित्री रुद्ररूपिणी ।  
सरस्वती विष्णुरूपा  
उपास्या रूपभेदतः ॥  
>
> उदये ब्रह्मरूपन्तु  
मध्याह्ने तु महेश्वरम् ।  
सायाह्ने विष्णुरूपन्तु  
त्रिरूपं चैवमुच्यते ॥  
>
> न-भिन्नां प्रतिपाद्येत  
गायत्रीं ब्रह्मणा सह ।  
"सा ऽहम् अस्मी"त्य् उपासीत  
विधिना येन केनचित् ॥ 

इति विधिना रत्नाकरस्थवचनान्यत्रानुसन्धेयानि । 

[[97]]

> गायत्री-कल्पानान् तु  
> लक्ष्मीविभूति-भूताया एव गायत्र्य्-आख्यायाः देवतायाः  
> सन्ध्याभेदेन वैष्णव्य्-आदि-समाख्यानुगुण-वाहन-रूपादि-परिग्रह-शक्त्या  
> माहात्म्य-वर्णने तात्पर्यं तत्र तत्र सुव्यक्तम् 

इति श्रीचतुःश्लोकीभाष्ये ऽनुगृहीतत्वात्,  
सन्ध्या-भेदेन नाम-रूप-वाहन-समाख्या-विशेष-विशिष्ट-गायत्री-शरीरक--परमात्म-ध्यानं  
पारमैकान्त्याविरुद्धम् एव ।+++(5)+++
</details>



<details open><summary>विश्वास-प्रस्तुतिः</summary>

आसनादि-षोडशोपचारान् मनसा प्रणवेन समर्प्य  

> प्रणवस्य ऋषिर्ब्रह्मा । देवीगायत्री छन्दः । परमात्मा देवता ।  
> भूरादिव्याहृति-त्रयस्यात्रि-भृगु-कुत्सा ऋषयः  
> गायत्रत्य्-उष्णिग्-अनुष्टुप् छन्दांसि ।  
> अग्नि-वाय्व्-अर्का देवताः ।  
> सावित्र्या ऋषिर्विश्वामित्रः । देवीगायत्री छन्दः । सविता देवता ।  
> प्रातस्सन्ध्याजपे विनियोग 

इत्युक्त्वा  
अस्त्रमन्त्रेण कर-तल--कर-पृष्ठयोश् शुद्धिं कृत्वा,  
प्रणवेन प्रकोष्ठान्तं करद्वयेऽपि तलयोः पृष्ठयोः पर्यायेण परामृश्य,  
करतलयोः प्रणवं न्यस्य 

> ओं भूः । ओं भुवः । ओं सुवः । ओं तत्सवितुर्वरेण्यम् । ओं भर्गोदेवस्य धीमहि । ओं धियो यो नः प्रचोदयात् । 

इति करन्यासं कृत्वा तथैवाङ्गन्यासञ्च कुर्यात् ।  
विस्तृतन्यासादिकमन्यत्र द्रष्टव्यम् । 
</details>

<details><summary>मूलम्</summary>

आसनादिषोडशोपचारान्मनसा प्रणवेन समर्प्य । प्रणवस्य ऋषिर्ब्रह्मा । देवीगायत्री छन्दः । परमात्मा देवता । भूरादिव्याहृतित्रयस्यात्रिभृगुकुत्सा ऋषयः गायत्रत्युष्णिगनुष्टुप्छन्दांसि । अग्निवाय्वर्का देवताः । सावित्र्या ऋषिर्विश्वामित्रः । देवीगायत्री छन्दः । सविता देवता । प्रातस्सन्ध्याजपे विनियोग इत्युक्त्वा । अस्त्रमन्त्रेण करतलकरपृष्ठयोश्शुद्धिं कृत्वा, प्रणवेन प्रकोष्ठान्तं करद्वयेऽपि तलयोः पृष्ठयोः पर्यायेण परामृश्य, करतलयोः प्रणवं न्यस्य । ओं भूः । ओं भुवः । ओं सुवः । ओं तत्सवितुर्वरेण्यम् । ओं भर्गोदेवस्य धीमहि । ओं धियो यो नः प्रचोदयात् । इति करन्यासं कृत्वा तथैवाङ्गन्यासञ्च कुर्यात् । विस्तृतन्यासादिकमन्यत्र द्रष्टव्यम् । 
</details>



<details><summary>आह्निकार्थप्रकाशिका</summary>

**आसनादिषोडशोपचारान् मनसा समर्प्य** इति 

> हैमे सिह्मासने देवीं   
स्थितां **ध्यायेद्** द्विजोत्तमः ।  
पद्मपीठेऽथवा व्यूढे  
नानारत्नविभूषिते ।  
पद्मासनेऽथवा सौम्ये  
तथा **ध्यायेत्** स्वचेतसा ।  
पाद्यम् आचमनं चार्घ्यं  
वस्त्रं यज्ञोपवीतकम् ।  
चन्दनञ् चाक्षतं पुष्पं  
धूपदीपौ निवेद्यकम् ।  
करानुलेपं ताम्बूलं  
**दत्वा**ऽथो **जपम्** आचरेत् ।  
प्रदक्षिण-प्रणामांश् च  
यथाशक्त्य् अपि कारयेत् ॥ 

इति रत्नाकरस्थवचनान्यत्र द्रष्टव्यानि । अत्र भरद्वाजः - 

> प्रकोष्ठान्तं बहिः पाण्योस्   
तलयोस् तलपृष्ठयोः ।  
तलयोर्मध्यमे विप्रः  
केवलं प्रणवं न्यसेत् ॥ 

व्यासः -

> भूर् **अङ्गुष्ठद्वये** न्यस्य  
भुवस् **तर्जनिका-द्वये** ।  
**ज्येष्ठाङ्गुलि-द्वये** धीमान्  
न्यसेत् तत्-पदम् अग्रतः ।  
**कनिष्ठिका-द्वये** भर्गः  
**पाण्योर्** मध्ये धियः पदम् ।  
>
> करन्यासविधिं कृत्वा 
ऽङ्गन्यासं समाचरेत् ।  
भूः पदं **हृदि** विन्यस्य  
भुवश् **शिरसि** विन्यसेत् ।  
**शिखायां** स्वपदं न्यस्य  
**कवचे** तत्कवच्-एपदं न्यसेत् ।  
**अक्ष्णोः** भर्गः पदं न्यस्य  
न्यसेद् **दिक्षु** धियः पदम् ॥ 

[[98]]

भरद्वाजः -

> हृन्-मस्तक-शिखा-गात्र-  
नेत्र-प्रहरणानि षट् ।  
हृन्-मन्त्रं हृदये, क+++(=शिरः)++++अन्ते  
शिरो-मन्त्रं, शिखा-मनुम् ।  
शिखायां, कवचं देहे,  
दृक्-फालेषु च दृङ्--मनुम् ।  
पार्श्वयोर् दश-दिक्ष्व् अस्त्र-  
मन्त्रं **कुर्याद्** यथाक्रमम् ।  
>
> अङ्गुलीभिश् चतसृभिः  
द्वयोर् हृदय-शीर्षयोः ।  
मुष्टेर् अङ्गुष्ठ-शिरसा  
पश्चिमे तस्य वर्णतः ।  
>
> बहिः कराभ्यां दृक्फाल-  
मध्ये मध्याङ्गुलैस् त्रिभिः ।  
अङ्गुष्ठ-तर्जन्य्-अग्राभ्यां  
स-शब्दं दिक्षु पार्श्वयोः ।  
>
> षड्-अङ्गं न्यासम् इत्युक्तम्  
इदमेतत् प्रचोदितम् ।  
एवं विन्यस्य गायत्रीम्  
आवाह्य च यथाविधि ।  
ध्यात्वोपचारं सकलं  
कृत्वाथो जपमाचरेत् ॥ 

एवं षडङ्गन्यासम् इत्युक्त्वा, अनन्तरं जपविधानात्  
नित्यजपे पुनर् एतावद् एव कार्यम् इति गम्यते । 

> फलाधिक्यापेक्षायां  
> शक्तस्याक्षरन्यासादयः कार्याः 

इति रत्नाकरोक्तमिहानुसन्धेयम् ।
</details>



<details open><summary>विश्वास-प्रस्तुतिः</summary>

> यो देवस्सवितास्माकं  
धियो धर्मादिगोचराः ।  
प्रेरयेत् तस्य यद् भर्गस्  
तद् वरेण्यम् उपास्महे । 

इति गायत्र्यर्थं विचिन्त्य 

> आदित्य-मण्डले ध्यायेत्  
परमात्मानम् अव्ययम् ।  
विष्णुं चतुर्भुजं रत्न-  
पङ्कजासन-मध्यगम् ।  
किरीट-हार-केयूर-  
कटकादि-विभूषितम् ।  
श्रीवत्स-वनमाला श्री-  
तुलसी-कौस्तुभोज्ज्वलम् ।  
हरिं पीताम्बरधरं  
शङ्खचक्रगदाधरम् ।  
प्रसन्न-वदनं रत्न-  
कुण्डलैर् मण्डिताननम् ।  
सर्वरत्न-समायुक्तं  
सर्वाभरणभूषितम् ।  
एवं ध्यात्वा जपेन्  
नित्यं मन्त्रम् अष्टोत्तरं शतम् ॥ 

इत्युक्त-प्रकारेण भगवन्तम् आदित्यमण्डले ध्यात्वा,
</details>

<details><summary>मूलम्</summary>

यो देवस्सवितास्माकं धियो धर्मादिगोचराः ।  
प्रोरयेत्तस्य यद्भर्गस्तद्वरेण्यमुपास्महे । 

इति गायत्र्यर्थं विचिन्त्य 

> आदित्यमण्डले ध्यायेत्परमात्मानमव्ययम् ।  
विष्णुं चतुर्भुजं रत्नपङ्कजासनमध्यगम् ।  
किरीटहारकेयूरकटकादिविभूषितम् ।  
श्रीवत्सवनमाला श्रीतुलसीकौस्तुभोज्ज्वलम् ।  
हरिं पीताम्बरधरं शङ्खचक्रगदाधरम् ।  
प्रसन्नवदनं रत्नकुण्डलैर्मण्डिताननम् ।  
सर्वरत्नसमायुक्तं सर्वाभरणभूषितम् ।  
एवं ध्यात्वा जपेन्नित्यं मन्त्रमष्टोत्तरं शतम् ॥ 

इत्युक्तप्रकारेण भगवन्तमादित्यमण्डले ध्यात्वा,
</details>



<details><summary>आह्निकार्थप्रकाशिका</summary>

गायत्रीप्रतिपाद्यदेवताध्यानमाह - **यो देवे**त्यादिना । 

अत्र विश्वामित्रः 

> देवस्य सवितुस् तस्य  
> धियो यो नः प्रचोदयात् ।  
> भर्गो वरेण्यं तत् ब्रह्मा  
> धीमहीत्य् अर्थ उच्यते ।  
> 
> यो देवस् सविताऽस्माकं  
> धियो धर्मादिगोचराः ।  
> प्रेरयेत् तस्य यद् भर्गस्  
> तद्वरेण्यम् उपास्महे ।  

अनयोर् वचनयोर् भर्गशब्दस्य तेजःपरत्वेन  
यच्-छब्दस्य सवितृ-परत्वेन च व्याख्यानं कृतं वरदराजीये -  
तच्-छब्द-श्रुतेर् यच्छब्दो ऽध्याहर्तव्यः । 

[[99]]

सवितुः जगतां प्रसवितुः, 

> सवि॒ता वै प्र॑स॒वाना॑मीशे,  
> उ॒तेशि॑षे प्रस॒वस्य॒ त्वमेक॒ 

इति श्रुतेः ।  

**वरेण्यं** वृङ् संभक्तौ एण्यप्रत्ययः ।  

सर्वेषां भजनीयं **भर्गः** तेजः ।  
भञ्जनाद् भर्गः, प्रकाश-प्रदानेन जगतो बाह्यान्तर-तमो-भञ्जकत्वाद् वा,  
भर्जनाद् वा कालात्मकतया सकल-कर्म-फल-पाक-हेतुत्वात्,  
भरणाद् वा वृष्टि-प्रदानेन भूतानां भरण-हेतुत्वात् । 

**देवस्य** द्योतमानस्य **धीमहि** चिन्तयामः ।  
"ध्यै चिन्तायाम्"।  

देवस्य सवितुः वरेण्यं यद्भर्गः तत् ध्यायेम ।  
आदित्यमण्डलान्तर्वर्तिनं तेजोमयं पुरुषम् अनुचिन्तयामः । 

> य एषोऽन्तरादित्ये हिरण्मयः पुरुषः,  
> अथ य एष एतस्मिन् मण्डलेर्चिषि पुरुषः 

इत्यादिश्रुतेः ।  
**यः** सविता, **नः** अस्माकं,  
**धियः** हानोपादान-विषय-ज्ञानानि,  
**प्रचोदयात्** प्रचोदयति,  
**तत्सवितुः भर्गश्** चिन्तयाम इति । विश्वामित्रः - 

> आदित्यमण्डलासीनं  
रुक्माभं पुरुषं परम् ।  
ध्यायञ् जपेत् तद् इत्य् एतां  
निष्कामो मुच्यतेऽचिरात् ॥  
सुप्रभं सत्यम् आनन्दं  
हृदये मण्डलेऽपि च ।  
ध्यायन् जपेत् तदित्येतां  
निष्कामो मुच्यतेऽचिरात् ॥ 
>
>> स यश्चायं पुरुषे यश् चासाव् आदित्ये स एकः 
>
> इति ध्यानार्थः 

इति ।  
अत्र जगत्कारणभूतं परं ब्रह्म  
सर्वान्तर्यामी सूर्यमण्डलान्तर्वर्ती  
तेजोमयः पुरुष  
इति व्याख्यातम् ।  
स तु पुरुषः पुण्डरीकाक्ष एव 

> य एषोऽन्तरादित्ये  
> हिरण्मयः पुरुषो दृश्यते  
> हिरण्य-श्मश्रुर् हिरण्य-केश  
> आप्रणखात् सर्व एव सुवर्णः  
> तस्य यथा कप्य्-आसं पुण्डरीकम् एवम् अक्षिणी

इति श्रुतेः । कं जलं पिबतीति **कपिः**,  
सूर्यः तेन **आस्यते** विकास्यत इति कप्यासं  
रवि-कर-विकसितम् इत्यर्थः ।  
अन्तर्यामिपुरुषो नारायण एव 

> एष सर्वभूतान्तरात्मा अपहतपाप्मा दिव्यो देव एको नारायणः 

इति श्रुतेः ।  

एवं च सवितृ-मण्डलान्तर्-वर्ति-पुण्डरीकाक्षं सकल-जगदाधारं विष्णुसंज्ञं  
यद् भर्गस् तेजः  
तत् तेजश् चिन्तयाम इति सिद्धम् । 

अत्र मैत्रावरुणीयश्रुतिः +++(=(मै.उ.६-३४))+++ -

> एतत् सवितुर् वरेण्यं ध्रुवम् अचलम् अमृतं भर्गाख्यं विष्णुसंज्ञं सर्वाधारं धाम 

इति । 

[[100]]

योगयाज्ञवलक्यः -

>> ईश्वरं पुरुषाख्यं च  
सत्यधर्माणम् अच्युतम् ।  
भर्गाख्यं विष्णुसंज्ञं यत्  
ध्यात्वा ऽमृतम् उपाश्नुते ।  
>
> अनेन धीमहीति ध्यान-विषयभूतो विष्णुर् एवेति सिद्धम् ।  
> अत एव सनत्-कुमार-स्मृतौ ध्येयो विष्णुर् एवेति निश्चितम् -  
>
>> आदित्यमण्डले ध्यायेत्  
>> परमात्मानम् अव्ययम् 

इत्यादि । 

> एवं ध्यात्वा जपेन्नित्यं  
मन्त्रमष्टोत्तरं शतम् ।  
सर्वपापविशुद्धात्मा  
जितक्रोधो जितेन्द्रियः ।  
संसारार्णवम् उत्तीर्य  
परां सिद्धिम् अवाप्नुयात् ॥ 

इत्येवं गायत्र्याः देवतात्वेन  
आदित्य-मण्डलान्तर्वर्ति-पुरुषोत्तमस्यैव ध्येयत्वावधारणात्  
अस्याः देवतान्तरत्वाशा-भिक्षोः  
राज्ञः किरीटाशेव दुराशैव । अत्र भरद्वाजः -

> अथाहम्-अर्थं गायत्र्याः  
प्रवक्ष्यामि यथा तथा ।  
द्विजोत्तमानां सद्-भक्त्या  
जपादीति प्रकुर्वताम् ।  
विश्वास-भक्ति-जनन-  
मन्त्रार्थज्ञानम् उत्तमम् ।  
तस्मादर्थं विजानीयाद्  
उक्तेन जपकृन्नरः ।  
विश्वास-भक्तिभ्यां द्वाभ्यां  
जपादीनां महत्-तरम् ।  
फलं भवेज्-जपकृताम्  
इति वेदेषु भाषितम् । 

वृद्धयमस्मृतौ तृतीयाध्याये -

> वरेण्यं विरलं जप्यं  
जपकाले द्विजोत्तमैः ।  
वरेण्यं संहिताकाले  
वरेणीयं जपे स्मृतम् ॥  
वरेण्यमिति यो ब्रूयाज्  
जपकाले द्विजो यदि ।  
स च पाप्मा महाघोरे  
नरके पच्यतेऽग्निना ॥  
>
> स्त्रीपुंसात्मक-गायत्रीं  
वस्त्रेणाच्छाद्य वै जपेत् ।  
उदये प्राङ्मुखस्तिष्ठन्  
संख्यायैव जपेद् बुधः ॥  
असंख्यया ऽपवित्रश् च  
जपो निष्फलतामियात् । 

इति वचनान्यत्र भाव्यानि ।

न च 

> > असंख्यातात् तु संख्यातः  
> सहस्रगुण ईरितः 
>
> इति वचनेन असंख्यातस्यापि साफल्यप्रतीतेः  
> कथं तन्निषेध 

इति वाच्यं,  
वचनद्वयपर्यालोचने साफल्यं भवेन्नवेतीत्य् अर्थनिश्चयात् । 

[[101]]

यथा 

> आहृत्य याच्ञया तैर्वा,  

> … अधमं तु क्रयक्रीतं  
> याचितं त्वधमाधमम् 

इति याचितकुसुमादेर् अभ्यनुज्ञानेऽपि 

> प्रतिग्रह-पुष्पे दातुरेव फलं,  
> कर्तुः किञ्चिद् भवेन् न वा 

इति श्रीपाञ्चरात्र-रक्षायाम् अनुगृहीतं तद्वत् । 

> पदानि दश मन्त्रस्य  
तद्-आदीनि यथाक्रमम् ।  
पद-प्रत्यय-निष्पत्तिः  
सुस्पष्टं क्रियतेऽत्र तु ।  
एषा हि स्तोतुर् गायत्री  
सर्व-पाप-प्रणाशिनी ।  
विज्ञातव्या प्रयत्नेन  
द्विजैस् सर्व-शुभेप्सुभिः ।  
जपस्यानन्तरे व्याख्या  
स्मर्तव्या ऽहर् अहर् द्विजैः ।  
स्मरणात् सर्वपापानि  
प्रणश्यन्ति न संशयः ॥ 

इत्यादि-रत्नाकर-वाक्य-जातम् अत्रानुसन्धेयम् । 

> प्रतिपुरुषम् अनेकाः, प्रत्य्-अवस्थं विचित्राश्  
शुभ-गतिषु धियो नश् चोदयत्य् अञ्जसा नः ।  
अखिल-चिद्-अचिद्-अन्तर्यामि-तद्-विष्णु-संज्ञं  
सवितुर् अहम् उपासे तस्य देवस्य भर्गः ।  
> 
> तेजः परं तत्-सवितुर् वरेण्यं  
धाम्ना परेणाप्रणखात् सुवर्णम् ।  
त्वां पुण्डरीकेक्षणम् आमनन्ति  
श्रीरङ्गनाथं समुपासिषीया । 

इति श्रीशतदूषणी-श्रीरङ्गराजस्तव-श्लोकावत्र भाव्यौ । अहिर्बुध्न्यसंहितायान्तु 

> सावित्रं नाम तज् ज्योतिः  
तत् सावित्रीसमाह्वयम् ।  
तस्य **व्याख्याम्** इमां सम्यग्  
गदतो मे **निशामय** ।  
>
> प्रतिसञ्चर-वेलायां  
ताम् अयत्य्+++(←पदविग्रहः??)+++ एव तां पुनः ।  
त्रायते तत्र तत्रैव  
भूत्य्-अंशे धारकात्मना ।  
प्रमाणत्वेन भूयश् च,  
तत्-तद्-अर्थतया +++(→प्रमेयतया)+++ पुनः +++(प्रतिभाति?)+++ ।  
अतस् **तद्** इति सङ्कल्पः  
प्रोच्यते वैष्णवः परः ।  
> 
> **प्रसौति** सकलां चेष्टां  
प्रसौति सकलं जगत् ।  
**अवतेर्** गतिकान्त्य् अर्थात्  
**तरतेर्** दानकर्मणः ।  
गतो ह्य् अवति सर्वत्र  
षड्भिः कान्तो गुणैः परम् ।  
भोगापवर्गयोर् दाता  
सवितेति निरुच्यते ।  
वरैर् नेयं **वरेण्यन्** तु  
वरदातार ईरिताः ।  
वरेणियं वरेण्यं वा  
वरं नयति तत्परम् ।
>
> [[102]]
>
> **भर्गस्** तेजस् समाख्यातं  
प्रभावः कर्तृरूपता ।
_भरतीदं_ जगत्कृत्स्नं  
_सम्भरत्य्_ अपि चेश्वरान् ।  
_रमयत्य्_ अपि तत्सर्वं  
_राति_ चार्थम् अभीप्सितम् ।  
_गमयत्य्_ अपि तन् नाशं  
स्मृति-बन्धम् अशेषतः ।  
_भर्गयत्य्_ अपि तत्-कष्टं  
**भर्गतस्** तेन तत्तथा ।  
अतो **भर्गः** परं विष्णोः  
सङ्कल्पं विदुर् अद्भुतम् ।  
>
> द्योतनस् सर्वभावानां  
द्योतमानः स्वयं सदा ।  
अज्ञानम् अखिलं चान्यच्  
चोदयन्न् अखिलञ् जगत् ।  
अयं सकलम् एवेदं  
तथोतं मणि-सूत्रवत् ।  
इन ईरण ईभ्यश् च  
परितस् सकलं दधत् ।  
**देव** इत्य् उच्यते विष्णुः  
परमात्मा सनातनः ।  
>
> **धीमहीत्य्** अधिविज्ञानं  
मननं भावनं तथा ।  
**धियो** धीपूर्विकाश् चेष्टाः  
प्रेरणन् तु **प्रचोदनम्** ।  
>
> **यस्** सर्व-शक्तिस् **सविता**  
देवस् संविन्-मयश् च यः ।  
यश् च सर्वदिगीशानो  
**धियस्** तास् ताः **प्रचोदयात्** ।  
>
> सृष्टि-स्थिति-लय-त्राण-  
त्रिधा-करणम् अव्ययम् ।  
तस्य देवस्य सङ्कल्पं  
**भर्ग**-संज्ञम् उपास्महे ।  
>
> गायतस् त्रायमाणायाः  
**गायत्र्या** अर्थ ईदृशः ।  
या सत्ता सर्वभूतानां  
विष्णुशक्तिः परावरा ।  
>
> सा **भूर्** इति समाख्याता  
भरतीदं जगत्स्वयम् ।  
>
> भू(त)त्वा शक्तिं समास्थाय  
यावतीदं जगत् स्वयम् ।  
सा **भुवः** कथिता सद्भिर्  
अवती भावितं जगत् ।  
>
> वसीयो भोग-मोक्षाख्यं  
सूते या सततं सताम् ।  
सा **सुवः** कथिता ब्रह्मन्  
व्याहृती वाङ्मयी ततः ॥ 

इति गायत्री-व्याहृत्य्-अर्थाः प्रदर्शिता अनुसन्धेयाः ।  

यद् अन्योक्तम् - 

> गायत्र्याश् शास्त्र-सिद्धम् एव देवता-द्वयं,  
एका तु मन्त्राभिमानिनी,  
अन्या तु प्रतिपाद्या 
> 
>> आदित्य-मण्डलासीनं  
>> रुक्माभं परुषं परम् ।  
>>  ध्यायन् जपेत् **तद्** इत्येतां  
>> निष्कामो मुच्यतेऽचिरात् ॥ 
>
> इत्यादिभिः रत्नाकरस्थ-वचनैर् आदित्य-मण्डलान्तः-स्थ-भगवत एव निष्काम-ध्येयतोक्तेः,  
> गायत्री-रूप-मन्त्राभिमानि-देवता-ध्यानस्य सकाम-विषयत्वं सिद्धम् 
> इति कालत्रयेऽपि नास्या ध्यानम् 

इति,

[[103]]

तदयुक्तं; 

पूर्वोदाहृत-गायत्री-देवता-ध्यानोपचार-बोधक-वचनेषु फलाश्रुतेः  
नित्यत्वावश्यम्भावेन पूर्वोदाहृत-श्री-चतुः-श्लोकी-सूक्त्या च 

> स-प्रदक्षिणं भगवद्-आत्मक-सन्ध्यादि-पञ्चक-नमस्कारं कृत्वा 

इत्य्-आचार्य-पादानुगृहीत-सन्ध्यादि-नमस्कारवत्  
तस्याः कालत्रये ऽप्य् अवश्य-ध्येयत्वोक्तेः,  

वासिष्ठसंहितायां 

> आवाह्य हृदये सूर्य-  
बिम्बे वा वेदमातरम् ।  
ततोऽभिवादयेद् देवीं  
गायत्रीं वेदमातरम् ॥ 

इति गायत्री-मन्त्राभिमानि-देवतावाहन-नमस्कारोक्तेः,  
श्रीकृत-कृत्य--साध्योपाय-शोधन--चरम-श्लोकाधिकारादि-बहु-प्रबन्धेष्व्  
अनुगृहीत-प्रकारेण मन्त्राभिमानि-देवता-शरीरक-परमात्म-ध्यान-विधौ  पर्यवसानेन  
तद्-ध्याने पारमैकान्त्य-विरोधाभावात् । 

> ध्यायन् जपेत् तद् इत्य् एतां  
> निष्कामो मुच्यतेऽचिरात् 

इति वचने ध्यायन् जपेद् इति जपाङ्गतया ध्यानं विधाय  
निष्काम-कर्तृक-ध्यान-पूर्वक-जपस्य  
मुक्ति-रूपं फलम् उच्यमानं  
सकाम-कर्तृक-ध्यानस्य तत्-तत्-फल-प्राप्तिं प्रमाणान्तर-सिद्धाम् अवगमयति,  
न तु मन्त्र-प्रतिपाद्य-देवता-ध्यानस्य निष्काम-मात्र-कर्तव्यत्वम् - 

श्रीचतुःश्लोकीभाष्ये - 

> लक्ष्मी-विभूति-भूताया एव गायत्र्याख्याया देवतायाः 

इत्य्-अनुगृहीतत्वात्,   

श्रीपाञ्चरात्ररक्षायां 

> प्राणायामत्रयं कृत्वा  
> गायत्रीमावाह्य 

इति,

> पूर्ववत्-कृत-प्राणायाम-त्रयः  
> उत्तमे शिखरे इति मन्त्रेण  
> गायत्रीम् अनुज्ञाप्य स्व-सूत्रोक्तैर् मन्त्रैर्  
> आदित्य-मण्डलान्तः-स्थितं भगवन्तम्  
> उपस्थाय 

इति श्रीसूक्तिभिः 

भगवद्-विभूति-भूत-गायत्र्य्-आख्य-देवता-वाहनोपस्थानयोः  
गायत्री-प्रतिपाद्यादित्य-मण्डलान्तः-स्थित-भगवद्-उपस्थानस्य च  
पृथक् प्रतीतेः,  

श्रीरङ्गरामानुज-महादेशिकै   
गायत्र्य्-आवाहनोपस्थान-मन्त्रयोर्  
मन्त्राभिमानि-देवता-परतयैव व्याख्यातत्वाच् च,  
शास्त्र-सम्प्रदाय-सिद्धस्य देवता-द्वय-ध्यानस्य दुस्-त्यजत्वात् ॥  

एतेनापरोक्तो मन्त्र-प्रतिपाद्य-देवता-मात्र-ध्यान-पक्षो निरस्तः । 
</details>

[[104]]



<details open><summary>विश्वास-प्रस्तुतिः</summary>

कनिष्ठा-मूलम् आरभ्य प्रादक्षिण्य-क्रमेण  
गणनया यथासङ्कल्पं 
</details>

<details><summary>मूलम्</summary>

कनिष्ठामूलमारभ्य प्रादक्षिण्य-क्रमेण गणनया यथासङ्कल्पं 
</details>



<details><summary>आह्निकार्थप्रकाशिका</summary>

मन्त्रगणनाप्रकारमाह **कनिष्ठामूले**त्यादिना।  

गणनायां च कराक्षसूत्रयोर्  
यथाशक्ति विकल्पतः करणत्वम् ।  
उक्तं च जयाख्य-संहितायां, 

> जपन्तु द्विविधं कुर्याद्  
> अक्षसूत्र-करार्पितम् । 

अक्षसूत्रार्पितं करार्पितं वा इत्यर्थः ।  
तदेव च विशेषितं श्रीसात्वते -

> स्फाटिकेनाक्षसूत्रेण  
> स्वकैर्वा करपर्वभिः 

इति ।  
स्फाटिकेनेत्य्-अक्षमाला-वर्गोदाहरणं,  
शास्त्रान्तरे पद्माक्ष-मालादीनाम् आधिक्य-स्मरणात् ।  
फल-विशेषार्थं तु मणि-मुक्तामयाद्य्-अक्षमाला-भेदाः ।  
प्रतिष्ठा-विशेषादि-नियमाश् च तत्र तत्र प्रपञ्च्यन्ते,  
करेऽपि शङ्ख-पद्मादि-मुद्रा-भेदाश्च । तत्रैष सारः 

> कनिष्ठामूलम् आरभ्य  
प्रादक्षिण्यक्रमेण तु ।  
अनामिकान्तं देवेश  
जपेत् कोटिसहस्रकम् ॥ 

इति । बोधायनीये तु श्रीमद्-अष्टाक्षर-विधाव् एवमुक्तम् – 

> क्रिया-यागाच् **छतगुणो**  
**जप-यज्ञः** प्रकीर्तितः ।  
उच्चाच् **छतगुणो** ज्ञेयः  
**उपांशुश्** चेत् स्मृतस्सदा ।  
उपांशोर् **मानसः** प्रोक्तः  
**सहस्रं** गुणतोऽधिकः ॥ 

इति । अन्यद् अपि तत्रोक्तम् — 

> जपमध्ये गुरुर् वापि  
वैष्णवो यस् समागतः ।  
सम्भाषणादि-पूजान् तु  
तस्य **कृत्वानुमान्य** च ।  
**अनुज्ञाप्य** ततः कृत्वा  
जपशेषं समाहितः ।  
> 
> सर्वस्य प्रभवो यस्मात्  
विष्णुपादाश्रया नराः ।  
तन्-मूलतः क्रियास् सर्वाः  
सफलास्तु भवन्ति हि ॥ 

इति । 

[[105]]

नारदीये श्रीमद्-अष्टाक्षर-ब्रह्म-विद्यायां 

> सर्वस् सप्रणवो जप्यः  
जपाद् अप्रणवाद् अपि ।  
सहस्र इति विज्ञेयं  
प्रणवो ह्य् अक्षरं परम् ॥  
असङ्ख्याताच् च सङ्ख्यातः  
सहस्रगुण उच्यते ।  
सङ्ख्याताद् अपि साहस्रः  
सोर्ध्वपुण्ड्रतनोर् जपः ॥ 

इत्यादि ।
</details>



<details open><summary>विश्वास-प्रस्तुतिः</summary>

धर्मशास्त्रोक्तनियमेन
</details>

<details><summary>मूलम्</summary>

धर्मशास्त्रोक्तनियमेन
</details>



<details><summary>आह्निकार्थप्रकाशिका</summary>

जपकालनियमम् आह — **धर्मशास्त्रोक्तनियमेने**त्यादिना । तदुक्तं – 

> > न च क्रमन् न च हसन्  
न पार्श्वम् अवलोकयन् ।  
न पदा पदम् आक्रम्य  
न चैव हि तथा करौ ।  
> 
> इत्यादयश् च जप-काल-नियमाः 

इति । 

> कृत्वोत्तानकरौ प्रातः  
सायं चाधोमुखौ करौ ।  
मध्ये स्कन्ध-भुजाभ्यां तु  
जप एवम् उदाहृतः ।  
अङ्गुलीर् न वियुञ्जीत  
>
> किञ्चिदाकुञ्चिते तले ।  
अङ्गुलीनां वियोगे तु  
छिद्रे तु स्रवते जपः ।  
>
> मनः प्रहर्षणं शौचं  
मौनं मन्त्रार्थचिन्तनम् ।  
अव्यग्रत्वम् अनिर्वेदो  
जपसम्पत्ति-हेतवः ।  
निष्ठीवं जृम्भणं कोधो  
निद्रालस्य-क्षुधा-मदः ।  
पतित-श्वाऽन्त्यजालोकाः  
दशैते जपवैरिणः ॥ 

सुमन्तुः -

> नाधोरत्निर् नान्यमनाः  
न च व्यत्यस्त-पत्-करः ।  
अ-पवित्रकरो नग्नः  
शिरसि प्रावृतो ऽपि वा ।  
> 
> प्रजल्पन् वा जपेद् यावत्  
तावन् निष्फलम् उच्यते ।  
> 
> खण्ड-वस्त्रावृतस्यैव  
वस्त्रार्धालम्भिनस् तथा ।  
उत्तरीय-व्यतीतस्य  
समस्ता निष्फलाः क्रियाः ॥ 

[[106]]

स्मृत्यर्थसारे – 

> सावित्र्यादिक्रियास् सर्वा  
आदित्याभिमुखश् चरेत् ।  
देवालयसमीपे तु  
तम् एवाभिमुखश् चरेत् ।  
जप-स्थानान् न निर्गच्छेत्  
देवतासन्निधौ क्वचित् ।  
प्रदक्षिण-नमस्कारं  
न कुर्याद् देवतालये ॥

भारीतः - 

> आर्द्रावासा जले कुर्यात्  
तर्पणाचमने जपम् ।  
उपस्थानं न निर्गच्छेत्  
वर्जयेच् च प्रदक्षिणम् ।

इत्यादीनि रत्नाकरादिस्थानि वचनान्यत्र भाव्यानि । 

आह्निककाण्डोदाहृतं च शौनकः -

> अपवित्रकरोऽशुद्धः  
प्रलपन् न जपेत् क्वचित् ।  
अ-प्रावृत-करो वापि  
शिरसि प्रावृतोऽपि च ॥ 

इति वचनमपीहानुसन्धेयम् ।
</details>



<details open><summary>विश्वास-प्रस्तुतिः</summary>

पञ्चावसानजपं [^६] कृत्वा,
</details>

<details><summary>मूलम्</summary>

पञ्चावसानजपं [^६] कृत्वा,

[^६]: प्रणवान्ते व्याहृतित्रयान्ते पादानामन्ते चेति पञ्चावसानम् ।
</details>



<details><summary>आह्निकार्थप्रकाशिका</summary>

**पञ्चावसानयुक्तं जपं कृत्वे**ति । पितामहः - 

> गायत्री त्रिपदा ज्ञेया  
चतुष्पादा षडक्षरी ।  
जपे तु त्रिपदा ज्ञेया  
ह्यर्चने तु चतुष्पदा ॥

एवमुक्तत्वात् प्रतिपादं विच्छिद्य जपः कार्यः । अविच्छेदे तु - 

> अच्छिन्नपादा गायत्री  
ब्रह्महत्यां प्रयच्छति ।  
छिन्नपादा तु गायत्री  
ब्रह्महत्यां व्यपोहति ॥ 

इति प्रत्यवायस्मृते; । 

व्यासः -

> प्रणवव्याहृतीयुक्तां  
गायत्रीं तु ततो जपेत् । 

बोधायनः – 

> प्रणवो व्याहृतयः सावित्री चेत्येते पञ्चब्रह्मयज्ञा  
> अहर् अहर्  
> ब्राह्मणं किल्बिषात् पावयन्ते 

अत्र सङ्ख्या-नियमेन  
व्याहृति-मध्ये, व्याहृत्य्-अनन्तरं, गायत्र्य्-आद्यन्तयोश् च  
प्रणवप्रयोगो व्यवच्छिद्यते ।  
दीर्घगायत्री-जपे गायत्र्य्-आदौ प्रणव-प्रयोगस् तु श्रुतिसिद्धः।   

जपादिषु सर्वत्र ब्रह्मचारि-गृहस्थयोर् एक-प्रणवैव गायत्री ग्राह्या ।  
अत्र स्मृति-सार-समुच्चये -

> सम्पुटैक-षड्-ओङ्कारा  
गायत्री त्रिविधा मता ।
>
> तत्रैक-प्रणवा ग्राह्या  
गृहस्थैर् जप-कर्मणि ।
>
> सम्पुटा च षड्-ओङ्कारा  
यतीनाम् ऊर्ध्व-रेतसाम् ।
>
> गृहस्थवत् तु जप्तव्या  
गायत्री ब्रह्मचारिभिः ।  
तत्रैक-प्रणवेनैव  
गृह-स्थ-व्रतिनोः सदा ॥

[[107]]

सम्पुटमाह योगयाज्ञवल्क्यः — 

> ओंकारं पूर्वम् उच्चार्य  
भूर्-भुवः-स्वस् तथैव च ।  
गायत्रीं प्रणवञ् चान्ते  
जप एवम् उदाहृतः ।  
एषा **सम्पुट-गायत्री**  
सर्व-पापप्रणाशिनी ।

मनुष् षडोङ्कारम् आह - 

> षडोंङ्काराञ् जपन् विप्रो  
गायत्रीं मनसा शुचिः ।  
अनेक-जन्म-जैः पापैर्  
मुच्यते नात्र संशयः ।  
> 
> तिस्रो व्याहृतयः पूर्वाः  
पृथग् ओङ्कार-संयुताः ।  
पुनस्-संहत्य चोङ्कारं  
मन्त्रस्याद्य्-अन्तयोस् तथा ॥ 

इति रत्नाकरवचनान्यत्र भाव्यानि । यत्त्वपरोक्तम् – 

>> गृहस्थो ब्रह्मचारी च  
प्रणवाद्याम् इमां जपेत् ।  
अन्ते यः प्रणवं कुर्यात्  
नासौ वृद्धिम् अवाप्नुयात् ॥ 
>
> इति निषेधः त्रैवर्गिकविषयः, 
>
>> पूर्वा कार्या गृहस्थैस्तु  
उत्तरा यतिभिर्विभो ।  
गृहस्था वृद्धिम् इच्छन्ति  
यतो मोक्षं यतीश्वराः ॥ 
>
> इति नारदीयादौ  
> वृद्धि-शब्दस्य त्रिवर्गपरत्व-दर्शनात्।  
> स च निषेधः तेषाम् अपि पाक्षिकः,  
> तान् अधिकृत्यैव बोधायनसूत्रे 
>
>> उभयतः प्रणवां सव्याहृतिकाम् 
>
> इति विहितत्वात् ।
>
> एवं च  
> अन्तप्रणवहीना मुमुक्ष्व्-अनुपादेयैव;  
> उत्तरैकादशीवत् ।
> एवं षडोङ्कारापि मुमुक्षूपादेयैव 

इति - तन्मन्दं; 

'गृहस्था वृद्धिम् इच्छन्ती’त्य्-आदि-वचने  
मोक्षस्य पृथग् उपादानात् वृद्धिशब्दस् त्रिवर्गपरः ।  
‘अन्ते यः प्रणवं कुर्याद्’ इत्यादि-वचने  
सङ्कोचकाभावात् वृद्धि-शब्दश् चतुर्-वर्गपर  
इति स्वीकार्यम्।  
पूर्वोदाहृत-फल-श्रवण-रहित-स्मृति-सार-समुच्चय-वचनतः  
सम्पुट-षड्-ओङ्कार-गायत्र्योः नित्यतया यतिविषयत्वस्य  
एक-प्रणवगायत्र्याः गृहस्थब्रह्मचारिविषयत्वस्य च  
प्रतीयमानत्वात् । काश्यपस्मृतौ - 

> एक-प्रणव-संयुक्तां  
गायत्रीं प्रजपेद् गृही ।  
ब्रह्मचारी च सन्ध्यासु  
नियतो नियतेन्द्रियः ।  
वनी सम्पुट-गायत्रीं  
यतिष् षड्-प्रणवान्विताम् ॥ 

इत्युक्तम् । 

[[108]]

वृद्धयमस्मृतौ तृतीयाध्याये - 

> एकोङ्कारा सम्पुटा च  
षडोङ्कारेति सा त्रिधा ।  
>
> आद्य्-अन्तोंकार-संयुक्ता  
गायत्री **संपुटा** स्मृता ।  
>
> सहोङ्कारा व्याहृतयः  
पुनरोङ्कारसंयुताः ।  
मनोर् आदावथाऽन्ते च  
**षडोङ्कारेयम्** उच्यते ।  
>
> आदाव् ओङ्कार-संयुक्ता  
गायत्र्येका ह्य् उदाहृता ।  
आद्योङ्कारा गृहस्थस्य  
वर्णिनश्च तथैव च ।  
वान-प्रस्थयतीनान्तु  
षडोङ्कारा प्रशस्यते ।  
> 
> ओङ्कारं पूर्वमुच्चार्य  
भूर्भुवः स्वस्ततः परम् ।  
गायत्रीं च ततश् चोक्त्वा  
जपकाले विशेषतः ॥ 

इति । ततश्च सम्पुट-षडोङ्कारयोर् मुमुक्षु-गृहस्थ-ग्राह्यत्वं न सम्भवति । 

> पूर्वा कार्या गृहस्थैस्तु 

इत्यादिवचने 

> गृहस्था वृद्धिमिच्छन्ति 

इत्यादेर् अर्थवादतया  
हेत्व्-अधिकरण-न्यायेन  
पूर्वार्ध-प्रतिपन्न-विधि-शेषतया  
उत्तरैकादश्याः मुमुक्षु-गृहस्थाग्राह्यत्व-विधि-परत्वासम्भवात् - 

> निष्कामस्तु गृही कुर्याद्  
+++(वक्ष्यमाणाम्)+++ उत्तरैकादशीं सदा ।  
सकामस्तु गृही पूर्वाम्  
इति बोधायने मुनिः ॥ 

> सम्पूर्णैकादशी यत्र  
प्रभाते पुनर् एव सा ।  
पूर्वाम् उपवसेत् कामी  
निष्कामस् तूत्तरां सदा ॥ 

इति वचनाभ्याम् उत्तरैकादश्याः  
मुमुक्षु-गृहस्थ-ग्राह्यत्व-विधानवद्  
अत्र विधायकाभावात्,  
भवद्-उक्त-व्यवस्था अयुक्तैव ।  

> बोधायनसूत्रे त्रिवर्गार्थिनो ऽधिकृत्य 
>
> > उभयतः प्रणवां सव्याहृतिकाम् 
>
> इति विहितत्वाद् 

इत्य् उक्तम् अत्यन्तायुक्तं –  
तत्-सूत्र-प्रकरणाचार्य-पाद--श्रीसूक्ति-विरुद्धत्वात् ।  
तत्-सूत्रे 

> प्रत्यङ्-मुखस् सावित्रीम् सहस्र-कृत्वः आवर्तयेत् 

इति सहस्रसंङ्खाकगायत्रीजपं विधायाशक्तौ प्रत्याम्नायः 

> प्राणायामतो वा शतकृत्वः  
> उभयतः प्रणवां सव्याहृतिकां दशकृत्वः 

इति विहितः । 

श्रीपाञ्चरात्ररक्षायाम् एतद् एव 

> प्राणायामेन शतकृत्वः  
> प्रणव-व्याहृति-सम्भेद-विशेषेण दश-कृत्वः  
> गायत्री-जप-सहस्र-तुल्यं  
> बोधायनादयः स्मरन्ति 

इत्य् अनुगृहीतम् ।  
तच्-छ्री-सूक्त्य्-अर्थः श्री-निक्षेप-चिन्तामण्य्-अनुगृहीतः  
उत्तरत्र प्रपञ्चयिष्यते । 

अतो नोदाहृत-बोधायन-वचनं त्रैवर्गिकार्थिविषयं,  
किन्तु नित्यजपे सहस्रावृत्त्य्-अशक्तौ  
प्रत्याम्नाय-विधायकम् । एतेन 

> बोधायनश्च उभयतः प्रणवां सव्याहृतिकामिति । इदं वाक्यं संपुटगायत्रीविधायकम् 

इति रत्नाकरोक्तं परास्तम् । 

पूर्वोदाहृतेन ‘प्रणवो व्याहृतयः'  
इत्य्-आदि-बोधायन-सूत्र-विषय-रत्नाकर-वाक्येन  
ब्रह्म-चारि--गृह-स्थयोर् एक-प्रणव-गायत्रीजप एव कार्य  
इति सिद्धम् । 

[[109]]

श्रीवैखानसे मरीचिग्रन्थे अष्टसप्ततितमे पटले -

> ओं भूर्भुवस्सुवः,  
> तत्सवितुर् ॰  
> इति सावित्रीं शताष्टकां त्रिसन्ध्यासु मनसा जपेत् 

इति फल-श्रवण-रहितः  
एक-प्रणवयुक्त-गायत्री-जपो विहितः ।  

यद् अप्य् अपरोक्तम् - 

> यथा सर्वेषां मन्त्राणां प्रणववैशिष्ट्येनोच्चारणं  
> न गुरूपदेश-सापेक्षं  
> तथा व्याहृति-त्रिक-सप्तक-द्विप्रणव-षट्प्रणव-मूल-मन्त्र-वैशिष्ट्येन गायत्रीजपोऽपि बोध्यः 

इति,  
तद् असाधु,+++(5)+++ श्रीपाश्चरात्ररक्षा-श्रीसूक्ति-विरोधात् - 

> स च प्रार्थनामन्त्रः  
> "त्वय्य् आराधन-कामो ऽयम्" इत्यादिकः  
> यथान्यायं देशिक-सकाशाद् अधीत्यात्रान्वहं प्रयोक्तव्यः ।  
> एवम् एव सर्वेषां मन्त्राणां समाधिः ।  
> विपर्यये नैष्फल्यम् ।  
> दृष्टादृष्ट-प्रत्यवायश् च तेषु तेषु शास्त्रेषु पठ्यते । 
>
>> यदृच्छया श्रुतो मन्त्रश्  
छन्नेनाथ छलेन वा ।  
पत्रेक्षितो वा व्यर्थस् स्यात्  
प्रत्युतानर्थदो भवेत् ॥
>
> इति । 

पारमेश्वर-संहितादिषु  
परि-दृश्यमान-सन्ध्योपास्ति-भेदानाम् अपि  
यथावद् उपदेशानुष्ठान-पारम्पर्यासिद्धेः 

> दिगादि-नमस्काराणाम् अपि  
> स्व-पूर्व-पूर्वोपदेशानुष्ठान-पारम्पर्यम् अस्ति चेत्  
> तत्रापि भगवद्-आत्मकत्व-ध्यान-पूर्वकं प्रणमेत्, 

> अतो यथाधिकारं यथा-शक्यम् अत्र श्रद्दधानैः  
दयार्द्र-हृदय-देशिकोपदेश-पूर्वकं देशकालानुगुण्य 

इत्यादिना  
पाञ्चकालिक-धर्माणाम् आचार्योपदेशानुष्ठान-पारम्पर्यानुगुण्येनानुष्ठेयत्वानुग्रहात् , 

प्रणव-वैशिष्ट्येनोच्चारणे गुरूपदेश-निरपेक्षत्वस्यैवासिद्धतया  
तद्-दृष्टान्तेन व्याहृति-प्रणव-मूल-मन्त्र-वैशिष्ट्येन गायत्री-जपे  
मन्त्र-वैशिष्ट्येन गायत्री-जपे  
गुरूपदेश-निरपेक्षत्वस्य दूरतो निरस्तत्वात् । 

मूल-मन्त्रादि-व्यापक-योजन-प्रमाणानां  
पञ्चरात्र-विहित-दीक्षा-विशेष-युक्ताधिकारि-विषयत्वं  
श्रीभाष्यकार-सम्प्रदाय-स्थ-सूत्र-निष्ठ-परमैकान्तिनां  केवल-सौत्र-मन्त्र-करणक-सन्ध्याद्य्-अनुष्ठानं च  
प्रमाणाचार्य-पाद-श्रीसूक्ति-सम्प्रदायोक्ति-शिष्टाचारैस्  
सत्-पथ-रक्षायां नित्य-नैमित्तिक-विचारेऽस्माभिस् सम्यक् स्थापितं द्रष्टव्यम् । 

किं च श्रीपाञ्चरात्ररक्षायां 

> यद्य् अप्य् आर्षी वैष्णवी प्राजापत्येति त्रिधा सन्ध्योपास्ति-भेदाः 

इत्य्-आरभ्य 

> प्रथम-परिगृहीत-परित्यागे निर्बन्धाभावात्  
> यथा-सूत्रम् अनुष्ठानेऽपि भगवत्-समाराधन-रूपत्व-सिद्धेः  
> स्वसूत्र-विहितम् एव सन्ध्योपासनादिकं कर्तुम् उचितम् 

इत्य् अनुगृहीतम् । +++(5)+++

[[110]]

तत्र 

> प्रथम-परिगृहीत-परित्यागे निर्बन्धाभावात् 

इत्य्-अस्यायम् अर्थः -  
सूत्र-विहितोपनयन-दशायां  
परिगृहीत-सौत्र-सन्ध्योपासनस्य  
उपनयनानन्तर-भावि-पञ्चसंस्कार-रूप-वैष्णवत्व-प्राप्त्य्-अनन्तरं परित्यागे प्रमाणाभावात् — इति ।  
श्री-सच्चरित्ररक्षायाम् – 

> उपरितने हि चतुर्थे पटले — 
>
>> ब्रह्मचारी गृहस्थो वा  
वानप्रस्थोऽथ भिक्षुकः ।  
एते ह्याश्रमिणः प्रोक्ताश्  
चत्वारः क्रमयोगतः ॥ 
>
> इत्यारभ्य 
>
>> चक्रलिङ्ग-धरास् सर्वे  
> समयव्रतनिष्ठिताः 
>
> इति भवेयुरिति शेषः 

इति ब्रह्मचार्यादिधार्यं समयव्रतचक्रादिचिह्नादिकमित्यनुगृहीतम् । व्यापकयोजनप्रमाणादिकं क्वाप्याचार्यपादश्रीसूक्तौ न दृश्यते । अतः स्वसूत्रविहितमेवेत्यनुगृहीतमेवाचार्यैरनुसृतमिति बोध्यम् । एतेन अन्योक्तमूलमन्त्रादियोजनपक्षोऽपि प्रत्युक्त इति । 

> प्राणायामेन शतकृत्वः प्रणवव्याहृतिसम्भेदविशेषेण दशकृत्वः गायत्रीं सहस्रतुल्यं बोधायनादयः स्मरन्ति 

इत्याचार्यपादानुगृहीतं श्रीनिक्षेपचिन्तामणौ विवृतं 

> सहस्रजपाशक्तौ प्रतिनिधिमाह - प्राणायामेनेति । बोधायनेति । 
>
>> दर्भेष्वासीनो दर्भान् धारयमाणः सोदकेन पाणिना प्रत्यङ्मुखस्सावित्रीं सहस्रकृत्वः आवर्तयेत्, प्राणायामशो वा शतकृत्वः उभयतः प्रणवां सप्तव्याहृतिपूर्विकां मनसा वा दशकृत्वः त्रिभिश्च प्राणायामैस्तामेवं प्रातः प्राङ्मुखस्तिष्ठन् 

> इति बोधायनस्मरणादिति भावः । आदिशब्देन 

>> सहस्रकृत्वस्सावित्रीं जपेदव्यग्रमानसः ।  
शतकृत्वोऽपि वा सम्यक् प्राणायामपरो यदि ।  
सप्तव्याहृतिपूर्वां चेदाद्यन्तप्रणवान्विताम् ।  
मनसा वा जपेच्चैव दशकृत्वो वरः स्मृतः ॥ 

> इति योगयाज्ञवल्क्यवचनग्रहणम्  

इति । सहस्रजपवत् प्राणायामसम्पुटितशतसङ्ख्यागायत्रीजपवत् सप्तव्याहृतिपूर्वामाद्यन्तप्रणवान्वितां वा गायत्रीं जपेद्यदि एष दशकृत्वोऽपि जपः मुख्य इति उक्तवचनार्थः । 

[[111]]

यदप्यपरोक्तं – बृहस्पतिस्मृतौ 

> ऋषिश्छन्दो देवतां च 

इत्यादिवचने षडङ्गन्यासाद्यनुक्तेः रत्नाकरे फलाधिक्यापेक्षायां शक्तस्याक्षरन्यासादयः कार्या इति दर्शितहेतोः षडङ्गन्यासादावपि तुल्यत्वात् षडङ्गन्यासादिकं न नियतम् – इति । तन्न, रत्नाकरोदाहृते, 

> एवं विन्यस्य गायत्रीम् 

इत्यादिभारद्वाजवचने फलाश्रुतिरूपनित्यत्वग्राहकप्रमाणबलाच्छिष्टाचाराच्च सिद्धस्य षडङ्गन्यासनैयत्यस्य दृष्टान्तमात्रेणानिवार्यत्वात् । यदप्यपरोक्तम् 

> न चान्तरा व्याहरेद्वा विरमेद्वा 

इति प्रमाणात् सङ्कल्पितसमाप्त्यनन्तरमनुदिते सूर्ये आसूर्योदयं गायत्रीजप एव कार्यः, 

> अर्धमर्धांशसंयुक्तमधिकं वाग्रवर्तिनाम् ।  
जपकाले तथा होमे कर्तव्यं सिद्धिमिच्छता ॥ 

इति सङ्कल्पितसमाप्त्यनन्तरमपि यथाशक्ति जपहोमयोः पारमेश्वरादिसिद्धत्वाच्च - इति । तन्न, 

> न चान्तरा व्याहरेद्वा विरमेद्वा 

इति वचनस्य सङ्कल्पितजपमध्यकालविषयत्वात्, 

> असङ्ख्यातात्तु सङ्ख्यातः सहस्रगुण उच्यते 

इत्याचार्यपादप्रशंसितसङ्ख्यातजपानन्तरं पूर्वोदाहृतवृद्धयमस्मृतिवचननिषिद्धस्य 

> लोकवार्तादिकं श्रुत्वा दृष्ट्वा स्पृष्ट्वा प्रभाषिणम् ।  
सङ्ख्यां विना च यज्जप्तं तत्सर्वं निष्फलं भवेत् ॥ 

इति स्वाह्निकोदाहृतवचननिन्दितस्यासंख्यातगायत्रीजपस्याप्रामाणिकत्वात् । उदाहृतपारमेश्वरवचने “सिद्धिमिच्छते"ति फलार्थिविषयत्वावगमेन निष्कामजपविषये तदप्रसक्तेः । रत्नाकरोक्ततुरीयगायत्रीजपतदुपस्थानयोः दर्शितबोधायनसूत्रे श्रीभाष्यकारशिष्यप्रशिष्यग्रन्थाचार्यपादश्रीसूक्तिष्वनुक्तेः तत्सम्प्रदायस्थेष्वनुष्ठानादर्शनात्तदनुक्तिः । केषाञ्चित्तुरीयगायत्रीजपादिकथनं धर्मशास्त्रश्रद्धाविजृम्भितमिति बोध्यम् ।
</details>

[[112]]



<details open><summary>विश्वास-प्रस्तुतिः</summary>

त्रिः प्राणानायम्य । प्रातस्सन्ध्योपस्थानं करिष्य इति सङ्कल्प्य उत्तम इत्यनुवाकस्य वामदेव ऋषिः । अनुष्टुप्छन्दः । गायत्री देवता । गायत्र्युद्वासने विनियोगः। 

> उत्तमे शिखरे देवि भूम्यां पर्वतमूर्धनि ।  
ब्राह्मणेभ्योभ्यनुज्ञानं गच्छ देवि यथासुखम् ॥ 

इति गायत्रीमुद्वास्य, मित्रस्येति तृचस्य विश्वामित्र ऋषिः आद्यस्य भीरुट्-छन्दः । परयोर्गायत्री त्रिष्टुभौ छन्दसी, मित्रो देवता । प्रातस्सन्ध्योपस्थाने विनियोगः । 

> मित्रस्य चर्षणीधृतः श्रवो देवस्य सानसिं, सत्यं चित्रश्रवस्तमम् ।  
मित्रो जनान् यातयति प्रजानन्मित्रोदाधारपृथिवीमुत द्यां मित्रः कृष्टीरनिमिषाभिचष्टे सत्याय हव्यं घृतवद्विधेम ।  
प्रसमित्रमर्तो अस्तु प्रयस्वान्यस्त आदित्य शिक्षति व्रतेन न हन्यते न जीयते त्वो तो नैनमँहो अश्नोत्यन्तितो न दूरात् 

इति मन्त्रैस्सहस्ररश्मिं भगवन्तमादित्यमण्डलान्तःस्थं सन्धातृत्वेन सर्वेषां सन्ध्येति परिकीर्तितमुपस्थाय, सन्ध्यादिपञ्चदेवतास्सप्रदक्षिणं 

> ओं सन्ध्यायै नमः, सावित्र्यै नमः, गायत्र्यै नमः, सरस्वत्यै नमः, सर्वाभ्यो देवताभ्यो नमो नमः 

इति प्रणम्य कामोऽकार्षीन्मन्युरकार्षीदिति चोक्त्वा, त्रयीतनुं प्रणम्याभिवाद्य, दिगादिनमस्कारमपि कृत्वा 

> स यश्चायं पुरुषे, यश्चासावादित्ये, स एकः 

इत्यधीतं हृदयान्तःस्थितं भगवन्तमभिवादयेत् ।
</details>

<details><summary>मूलम्</summary>

त्रिः प्राणानायम्य । प्रातस्सन्ध्योपस्थानं करिष्य इति सङ्कल्प्य उत्तम इत्यनुवाकस्य वामदेव ऋषिः । अनुष्टुप्छन्दः । गायत्री देवता । गायत्र्युद्वासने विनियोगः। 

> उत्तमे शिखरे देवि भूम्यां पर्वतमूर्धनि ।  
ब्राह्मणेभ्योभ्यनुज्ञानं गच्छ देवि यथासुखम् ॥ 

इति गायत्रीमुद्वास्य, मित्रस्येति तृचस्य विश्वामित्र ऋषिः आद्यस्य भीरुट्-छन्दः । परयोर्गायत्री त्रिष्टुभौ छन्दसी, मित्रो देवता । प्रातस्सन्ध्योपस्थाने विनियोगः । 

> मित्रस्य चर्षणीधृतः श्रवो देवस्य सानसिं, सत्यं चित्रश्रवस्तमम् ।  
मित्रो जनान् यातयति प्रजानन्मित्रोदाधारपृथिवीमुत द्यां मित्रः कृष्टीरनिमिषाभिचष्टे सत्याय हव्यं घृतवद्विधेम ।  
प्रसमित्रमर्तो अस्तु प्रयस्वान्यस्त आदित्य शिक्षति व्रतेन न हन्यते न जीयते त्वो तो नैनमँहो अश्नोत्यन्तितो न दूरात् 

इति मन्त्रैस्सहस्ररश्मिं भगवन्तमादित्यमण्डलान्तःस्थं सन्धातृत्वेन सर्वेषां सन्ध्येति परिकीर्तितमुपस्थाय, सन्ध्यादिपञ्चदेवतास्सप्रदक्षिणं 

> ओं सन्ध्यायै नमः, सावित्र्यै नमः, गायत्र्यै नमः, सरस्वत्यै नमः, सर्वाभ्यो देवताभ्यो नमो नमः 

इति प्रणम्य कामोऽकार्षीन्मन्युरकार्षीदिति चोक्त्वा, त्रयीतनुं प्रणम्याभिवाद्य, दिगादिनमस्कारमपि कृत्वा 

> स यश्चायं पुरुषे, यश्चासावादित्ये, स एकः 

इत्यधीतं हृदयान्तःस्थितं भगवन्तमभिवादयेत् ।
</details>



<details><summary>आह्निकार्थप्रकाशिका</summary>

> आदावन्ते च गायत्र्याः प्राणायामास्त्रयस्त्रयः 

इति पूर्वोदाहृतवचनविहितप्राणायामत्रयपूर्वकमुपस्थानमाह - **त्रिः प्राणानायम्ये**त्यादिना । 

[[113]]

तदुक्तम् 

> एवमासूर्योदयात् पूर्वोत्तराशाभिमुखस्त्वपरोत्तरदिङ्मुखः 

इत्यादिस्मृत्यनुसारेण प्राङ्मुखः प्रागुदङ्मुखो वा तिष्ठन् गायत्रीमावर्त्य पूर्ववत् कृतप्राणायामत्रयस्सन्ध्योपस्थानसङ्कल्पपूर्वकमुत्तमे शिखर इति मन्त्रेण गायत्रीमनुज्ञाप्य स्वसूत्रोक्तैर्मन्त्रैरादित्यमण्डलान्तःस्थितं भगवन्तमुपस्थाय सप्रदक्षिणं भगवदात्मकसन्ध्यादिपञ्चकनमस्कारं कृत्वा 

> स यश्चारं पुरुषे यश्चासावादित्ये 

इत्यधीतं हृदयान्तःस्थितं परमात्मानमभिवाद्य प्रणम्य दिगादिनमस्काराणामपि स्वपूर्वपूर्वोपदेशानुष्ठानपारम्पर्यमस्ति चेत् तत्रापि भगवदात्मकत्वध्यानपूर्वकं प्रणमेत् । एवन्तूपस्थानप्रकारं पितामहस्सनत्कुमारायाह 

> एताभिः प्राञ्जलिर्नित्यं विस्पष्टोदितमण्डलम् ।  
सहस्ररश्मिं भगवन्तमुपतिष्ठेद्दिवाकरम् ।  
ततस्तस्मै नमस्कृत्वा सन्ध्याद्याः पञ्चदेवताः ।  
प्रदक्षिणनमस्कारैर्दिशश्चैवोपतिष्ठते ।  
परमात्मानमात्मानं भावयित्वा द्विजोत्तमम् । 

इति । 

> उत्तमेत्यादिमनुना देवीमुद्वासयेत्ततः ।  
अनुवाकस्य चैतस्य वामदेवाह्वयो मुनिः ।  
छन्दोऽनुष्टुप् च सावित्री देवतोपास्थितो मुनिः ।  
ततः क्रमान्नमस्कुर्यात्ततस्सन्ध्यादिदेवताः ।  
सन्ध्या पुरस्ताद्गायत्री सावित्री च सरस्वती ।  
एतास्सन्ध्यादयः प्रोक्ताश्चतस्रो देवताः क्रमात् ।  
स्वस्वनाम चतुर्थ्यन्तं प्रणवादिनमोन्तकम् ।  
मन्त्रमासामिह प्रोक्तं प्रणमेत् स्वस्वमन्त्रतः ।  
केचिद्धि मुनयः प्राहुः प्रतिमन्त्रं प्रदक्षिणम् ।  
कुर्वन् प्रणामं कुर्वीतेत्येताभ्यो भक्तितो द्विजः ।  
मित्रस्येत्यादिभी ऋग्भिर्विस्पष्टोदितमण्डलम् ।  
आदित्यं तिसृभिर्देवमुपतिष्ठेत वै द्विजः ।  
आसामृषिर्विश्वामित्रो देवता वै दिवाकरः ।  
भीरुड्गायत्रमादिस्तु त्रिष्टुभ्भाविह पश्चिमौ ।  
अथोपतिष्ठेदादित्यमुदयन्तं समाहितः ।  
मन्त्रैश्च विविधैस्सौरैः ऋग्यजुस्सामसम्भवैः ।  
इत्येवमुक्त्वोपस्थाय ततस्तमभिवादयेत् ।  
अभिवादनमन्त्रेण सद्भक्त्या लोकसाक्षिणम् ।  
स्वगोत्रनामशर्माहं भोःपदैरभिवादयेत् ।  
इत्येतद्भाषणं यत्तन्मन्त्रमर्काभिवादने ।  
>
> [[114]]
>
> सर्वाभ्यो देवताभ्यश्चेत्येतत्प्रणवसम्पुटम् ।  
उक्त्वा नमो नम इति प्रणमेत्सर्वदेवताः ।  
कामोकार्षीन्मन्युरकार्षीदित्येतत्पूर्वमन्त्रवत् ।  
उक्त्वा प्रदक्षिणेनैव नमस्कुर्यात्त्रयीतनुम् ।  
प्राची च दक्षिणा चैव प्रतीची चोत्तरोर्ध्वका ।  
अधरा चान्तरिक्षं च एतास्सप्तोदिता दिशः ।  
सन्ध्यादीनां यथा प्रोक्तं मन्त्रमासान्तथैव च ।  
ज्ञात्वा प्रदक्षिणेनैव ताः प्रणमेत् स्वस्वमन्त्रतः ॥ 

इति रत्नाकरोदाहृतवचनान्यत्र भाव्यानि । 

> प्रादक्षिण्यान्नमस्कुर्याच्चतुस्सन्ध्यादिदेवताः ।  
सन्ध्यादितश्च गायत्रीं सावित्रीं च सरस्वतीम् ।  
चतुर्थ्या च नमस्कुर्यात् प्रणवादिनमोऽन्तकम् ।  
सर्वाभ्यो देवताभ्यश्च कामोऽकार्षीति सन्नमेत् ।  
दिशश्चतस्रः प्राच्याद्याः प्रणवादिनमोऽन्तकम् । चतुर्थ्यान्तैर्नमस्कुर्यादूर्ध्वाधस्संज्ञिके दिशौ ।  
अन्तरिक्षं च भूम्यां च दण्डवत् प्रणमेद्द्विजः ॥ 

इति वृद्धयमस्मृतितृतीयाध्यायवचनसिद्धं, भूम्यै नमः विष्णवे नमः इति नमस्कारद्वयमाचारप्रमाणसिद्धमित्यवधेयम् । उदाहृतप्रमाणेन गायत्र्युपस्थानानन्तरं सन्ध्यादिनमस्कारविधानेऽपि पितामहस्मृत्याचारानुसार्याचार्यपादाभिहितः सूर्योपस्थानानन्तरं सन्ध्यादिनमस्कार एव कार्य इत्यभिप्रायेण तथोक्तम् । उदाहृतवचने कामोऽकार्षीदिति मन्त्रानन्तरं त्रयीतनुनमस्कारक्रमप्रतीतेस्ततस्तदभिवादनमुक्तम् । पितामहस्मृतौ दिङ्नमस्कारानन्तरं हृदयान्तं स्थितपरमात्माभिवादनविधानमनुसृत्य तथोक्तम् । यत्त्वन्योक्तं 

> कामोऽकार्षीन्मन्युरकार्षीत् 

इत्यस्याचार्यपादानुक्तेर्नानुष्ठानम् – इति । तदयुक्तं - दिङ्नमस्कारोक्तरीत्या पूर्वपूर्वोपदेशानुष्ठानपारम्पर्यवतां तस्यावश्यानुष्ठेयत्वात् ।

> कामोऽकार्षीन्मन्युरकार्षीन्नमो नम 

इति । "ध्येयस्सदे”ति पूर्वोक्तध्यानं कुर्यादिति शेषसंहितापञ्चमाध्यायवचनाच्च । 

[[115]]

यदुक्तमपराह्निके – 

> अथोपतिष्ठेदादित्यमुदयन्तं दिवाकरम् ।  
मन्त्रैस्तु विविधैस्सौरैः ऋग्यजुस्सामसम्भवैः ॥ 

इति व्यासवचनेन 

> अष्टाक्षरं च पुंसूक्तमवश्यं प्रत्यहञ्जपेत् ।  
उपस्थाने ब्रह्मयज्ञे श्राद्धे चैवार्चने हरेः ॥ 

इति वरदराजीयोपात्तशौनकवचनेन च मन्त्राणामपि विहितत्वात्, श्रीपाञ्चरात्ररक्षायां 

> उपस्थाय स्वशाखोक्तेः 

इति स्वशाखीयमन्त्रणामपि विहितत्वात्, बोधायनसूत्रे द्वाभ्यामित्यस्य अन्यव्यवच्छेदपरत्वाभावात्, प्रसमित्रेत्यनेन पुंसूक्तादिना च उपतिष्ठेत - इति । तन्मन्दम् - आचार्यपादैः 

> स्वसूत्रोक्तैर्मन्त्रैरादित्यमण्डलान्तःस्थितं भगवन्तमुपस्थाय 

इत्यनुगृहीतत्वात् बोधायनसूत्रे 

> मित्रस्येति द्वाभ्यां प्रातः 

इत्युपस्थानविधेश्शिष्टाचाराच्च, पुंसूक्तादिमन्त्रान्तरकरणकोपस्थानस्यासाम्प्रदायिकत्वात् । यदप्यपरोक्तं सौरैस्सर्वैरुपस्थानोक्तेः ऋष्यादिस्मरणं प्रायिकमिति; तन्न सर्वशाखाप्रत्ययन्यायेन सर्वस्मृत्यैककण्ठ्येन पूर्वोदाहृतवचनविहितऋष्यादि-स्मरणस्याचारसिद्धस्यावश्यकत्वेन प्रायिकत्वासम्भवात् । 
</details>



<details open><summary>विश्वास-प्रस्तुतिः</summary>

जपादिमध्ये वाङ्नियमातिक्रमे "इदं विष्णुरि"ति ऋचं जपेत् । विष्णुं वा संस्मरेत् । श्रीकृष्णं वा ध्यात्वा कीर्तयेत् ।
</details>

<details><summary>मूलम्</summary>

जपादिमध्ये वाङ्नियमातिक्रमे "इदं विष्णुरि"ति ऋचं जपेत् । विष्णुं वा संस्मरेत् । श्रीकृष्णं वा ध्यात्वा कीर्तयेत् ।
</details>



[[116]]

<details><summary>आह्निकार्थप्रकाशिका</summary>

जपमध्ये वाङ्नियमत्यागे कर्तव्यमाह - **जपादिमध्य** इति । 

> यदि वाग्यमलोपस्स्यात् जपादिषु कथञ्चन ।  
व्याहरेद्वैष्णवं सूक्तं स्मरेद्वा विष्णुमव्ययम् ॥ 

इति योगयाज्ञवल्क्यवचनमिहाभिप्रेतम् । "कृष्णानुस्मरणं परम्" "कृष्णेति मङ्गलन्नामे"ति प्रमाणात् कृष्णध्यानकीर्तनकथनम् ।
</details>



<details open><summary>विश्वास-प्रस्तुतिः</summary>

जपमध्ये शूद्रान्त्यपतितश्वादिदर्शने आचम्य पुनर्जपेत् ॥
</details>

<details><summary>मूलम्</summary>

जपमध्ये शूद्रान्त्यपतितश्वादिदर्शने आचम्य पुनर्जपेत् ॥
</details>



<details><summary>आह्निकार्थप्रकाशिका</summary>

जपकालेऽनिरीक्ष्यदर्शनादौ प्रतिविधानमाह - **जपमध्ये** इति । नारदः - 

> श्वशूद्रपतितादींश्च रासभं च रजस्वलाम् ।  
दृष्ट्वा तोयमुपस्पृश्याभाष्य स्नात्वा पुनर्जपेत् ॥ 

व्यासः - 

> चण्डालपतितांश्चैव दृट्वाचम्य पुनर्जपेत् ।  
तैरेव भाषणं कृत्वा स्नात्वाचम्य पुनर्जपेत् ॥ 

इति रत्नकरस्थवचनद्वयमिहाभिप्रेतम् ।
</details>

[[117]]