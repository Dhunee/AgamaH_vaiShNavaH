+++
title = "०२ अभिगमनम्"

+++

<details open><summary>विश्वास-प्रस्तुतिः</summary>

अथाभिगमनम्
</details>

<details><summary>मूलम्</summary>

अथाभिगमनम्
</details>



<details><summary>आह्निकार्थप्रकाशिका</summary>

प्रतिजानीते **अथाभिगमनम्** इति - मया सङ्गृह्यत इति शेषः।  
</details>



<details open><summary>विश्वास-प्रस्तुतिः</summary>

उत्थाय शयने तस्मिन्नासीनो नियतेन्द्रियः ।  
त्रस्तनिर्विण्णहृदयो व्यर्थं वीक्ष्य गतं वयः ॥
</details>

<details><summary>मूलम्</summary>

उत्थाय शयने तस्मिन्नासीनो नियतेन्द्रियः ।  
त्रस्तनिर्विण्णहृदयो व्यर्थं वीक्ष्य गतं वयः ॥
</details>



<details><summary>आह्निकार्थप्रकाशिका</summary>

वङ्गिवंशेश्वरोक्तनिर्वेदवाक्यान्युदाहरति उत्थायेत्यादिना ।
</details>



<details open><summary>विश्वास-प्रस्तुतिः</summary>

तापत्रयेण चाक्रान्तस्तीव्रेणाध्यात्मिकादिना ।  
दावजेनाग्निना लीढो भ्राम्यन्निव वने मृगः ॥  
संसारवागुरान्तस्थो लूनपक्ष इवाण्डजः ।  
अपश्यन्निर्गमोपायमागामिष्वपि जन्मसु ॥  
अकार्यैरतिबीभत्सैः क्रियमाणैः कृतैरपि ।  
लज्जितश्च विषण्णश्च स्मर्यमाणैस्स्वकर्मभिः ॥  
अविनीतमशिक्षार्हमसद्गुणगणाकरम् ।  
अवधार्य स्वमात्मानमचिदाद्य शुभाश्रयम् ॥  
दह्यमानेन्धनान्तस्थो विष्फुरन्निव कीटकः ।  
अलब्धनिर्गमस्तिष्ठन् मध्ये मरणजन्मनोः ॥  
विह्वलश्च विषण्णश्च विमृशन् स्वामिमां दशाम् ।  
चिन्तयेत्प्रथमं चैवमाचरन् प्रियमात्मनः ॥  
संसारचक्रमारोप्य बलिभिः कर्मरज्जुभिः ।  
कालेनाकृष्यमाणस्य जङ्गमस्थावरात्मनः ॥  
अहो मे महती याता निष्फला जन्मसन्ततिः ।  
अनाराधितगोविन्दचरणाम्भोरुहद्वया ॥  
अनास्वादितसत्कर्मज्ञानभक्तिसुधारसा ।  
अदृष्टानन्तसंसारसागरोत्तरणप्लवा ॥  
श्रुतिस्मृत्युदिताशेषसदाचारपराङ्मुखी ।  
अनुपासितसद्वृद्धा स्वीकृतासत्समागमा ॥  
असम्पादितशुश्रूषा गुर्वाचार्यपितृष्वपि ।  
त्यक्तवर्णसमाचारा भ्रष्टा वैदिकवर्त्मनः ॥
निजकर्मजदेवादिदेहाध्यस्तात्मभावना ।  
तद्भावनानुगोद्भूतसुखदुःखव्यवस्थितिः ॥

[[30]]

अनुद्भूतस्वयाथात्म्यज्ञानजोत्तमनिर्वृतिः ।  
पशुवत्प्राकृतैरेव गुणैरधिकनिर्वृता ॥  
न कर्मनिष्ठानात्मज्ञा नापि भक्तियुता हरौ ।  
नोद्युक्ता भक्तिहीनत्वात्तत्क्रियास्वर्चनादिषु ॥  
कर्मभिः पुण्यपापाख्यैरविद्यापरनामभिः ।  
धूमैरवार्चिराग्नेयं ज्ञानमावृत्य देहिनः ॥  
भूषयित्वा स्वकं देहं शब्दाद्यैस्स्वाश्रयैर्गुणैः ।  
दर्शयित्वा स्वसौन्दर्यमात्मने तिष्ठमानया ॥  
निरस्तातिशयाह्लादसुखभावैकलक्षणम् ।  
सञ्छाद्य स्वगुणैरेव स्वरूपं परमात्मनः ॥  
गुणमय्या प्रकृत्याख्य भगवन्माययाऽनया ।  
स्वसंलीनानन्तजीवकृतकर्मानुरूपया ॥  
गुणत्रयाश्रयानन्तविचित्रपरिणामया ।  
अतिदुस्तरया देवप्रपत्तिरहितात्मभिः ॥  
प्रलोभ्यमाना सततं तयैवात्यन्तनिर्वृता ।  
अजानतीव स्वहितं मूकस्वप्नानुकारिणी ॥  
निष्पानीये निरालम्बे निश्छाये निरपाश्रये ।  
द्राघीयस्यशुभे मार्गे यमस्य सदनं प्रति ॥  
गच्छतो मेऽसहायस्य वर्द्धयन्ती महद्भयम् ।  
अतीतापि सदैवैषा तिष्ठतीव पुरो मम ॥  
गतायास्त्वीदृशं रूपं वर्तमानेऽपि जन्मनि ।  
तथैव सुमहान् कालो गतः क्षण इवाल्पकः ॥  
अलब्धसुखसंस्पर्शमकृताघौघनिष्कृतिः ।  
विनैव हरिपादार्चामहो पश्यत एव मे ॥  
किं करिष्यामि पदयोर्निपतिष्यामि कस्य नु ।  
दुस्तरां मद्दशामेतां कथयिष्यामि कस्य वा ॥  
इति निर्विण्णो भूत्वा

[[31]]

(इति निर्विद्य तदनुधृतिमालम्ब्य सात्त्विकीम् ।  
विधूय चेमं निर्वेदं सर्वकार्यावसादकम् ॥  
उद्धरिष्यन् स्वमात्मानं मज्जन्तं भवसागरे ।  
पुनर्निश्चिनुयादेवं स्थिरधीस्स्वार्थसिद्धये ॥
गतमेवं गतं जन्म का नु तत्र प्रतिक्रिया ।  
प्रवहत्येव हि जले सेतुः कार्यो विजानता ॥  
इदानीं कर्तुमेतावत् शक्यं काले गतेऽहनि ।  
मयात्र हितकामेन बिभ्यता भवसागरात् ॥)

> इत उर्ध्वमहन्तावद्यावज्जीवं श्रियश्श्रियः ।  
पदयोरर्चनं कर्तुं यतमानस्समाहितः ॥  
अभिगच्छन् हरिं प्रातः पश्चाद्द्रव्याणि चार्जयन् ।  
अर्चयंश्च ततो देवं ततो मन्त्रान् जपन्नपि ॥  
ध्यायन्नपि परं देवं कालेषूक्तेषु पञ्चसु ।  
वर्तमानस्सदा चैवं पाञ्चकालिकवर्त्मना ॥  
स्वार्जितैर्गन्धपुष्पाद्यैः शुभैश्शक्त्यनुरूपतः ।  
आराधयन् हरिं भक्त्या गमयिष्यामि वासरान् ॥

इति ।
</details>

<details><summary>मूलम्</summary>

तापत्रयेण चाक्रान्तस्तीव्रेणाध्यात्मिकादिना ।  
दावजेनाग्निना लीढो भ्राम्यन्निव वने मृगः ॥  
संसारवागुरान्तस्थो लूनपक्ष इवाण्डजः ।  
अपश्यन्निर्गमोपायमागामिष्वपि जन्मसु ॥  
अकार्यैरतिबीभत्सैः क्रियमाणैः कृतैरपि ।  
लज्जितश्च विषण्णश्च स्मर्यमाणैस्स्वकर्मभिः ॥  
अविनीतमशिक्षार्हमसद्गुणगणाकरम् ।  
अवधार्य स्वमात्मानमचिदाद्य शुभाश्रयम् ॥  
दह्यमानेन्धनान्तस्थो विष्फुरन्निव कीटकः ।  
अलब्धनिर्गमस्तिष्ठन् मध्ये मरणजन्मनोः ॥  
विह्वलश्च विषण्णश्च विमृशन् स्वामिमां दशाम् ।  
चिन्तयेत्प्रथमं चैवमाचरन् प्रियमात्मनः ॥  
संसारचक्रमारोप्य बलिभिः कर्मरज्जुभिः ।  
कालेनाकृष्यमाणस्य जङ्गमस्थावरात्मनः ॥  
अहो मे महती याता निष्फला जन्मसन्ततिः ।  
अनाराधितगोविन्दचरणाम्भोरुहद्वया ॥  
अनास्वादितसत्कर्मज्ञानभक्तिसुधारसा ।  
अदृष्टानन्तसंसारसागरोत्तरणप्लवा ॥  
श्रुतिस्मृत्युदिताशेषसदाचारपराङ्मुखी ।  
अनुपासितसद्वृद्धा स्वीकृतासत्समागमा ॥  
असम्पादितशुश्रूषा गुर्वाचार्यपितृष्वपि ।  
त्यक्तवर्णसमाचारा भ्रष्टा वैदिकवर्त्मनः ॥
निजकर्मजदेवादिदेहाध्यस्तात्मभावना ।  
तद्भावनानुगोद्भूतसुखदुःखव्यवस्थितिः ॥

[[30]]

अनुद्भूतस्वयाथात्म्यज्ञानजोत्तमनिर्वृतिः ।  
पशुवत्प्राकृतैरेव गुणैरधिकनिर्वृता ॥  
न कर्मनिष्ठानात्मज्ञा नापि भक्तियुता हरौ ।  
नोद्युक्ता भक्तिहीनत्वात्तत्क्रियास्वर्चनादिषु ॥  
कर्मभिः पुण्यपापाख्यैरविद्यापरनामभिः ।  
धूमैरवार्चिराग्नेयं ज्ञानमावृत्य देहिनः ॥  
भूषयित्वा स्वकं देहं शब्दाद्यैस्स्वाश्रयैर्गुणैः ।  
दर्शयित्वा स्वसौन्दर्यमात्मने तिष्ठमानया ॥  
निरस्तातिशयाह्लादसुखभावैकलक्षणम् ।  
सञ्छाद्य स्वगुणैरेव स्वरूपं परमात्मनः ॥  
गुणमय्या प्रकृत्याख्य भगवन्माययाऽनया ।  
स्वसंलीनानन्तजीवकृतकर्मानुरूपया ॥  
गुणत्रयाश्रयानन्तविचित्रपरिणामया ।  
अतिदुस्तरया देवप्रपत्तिरहितात्मभिः ॥  
प्रलोभ्यमाना सततं तयैवात्यन्तनिर्वृता ।  
अजानतीव स्वहितं मूकस्वप्नानुकारिणी ॥  
निष्पानीये निरालम्बे निश्छाये निरपाश्रये ।  
द्राघीयस्यशुभे मार्गे यमस्य सदनं प्रति ॥  
गच्छतो मेऽसहायस्य वर्द्धयन्ती महद्भयम् ।  
अतीतापि सदैवैषा तिष्ठतीव पुरो मम ॥  
गतायास्त्वीदृशं रूपं वर्तमानेऽपि जन्मनि ।  
तथैव सुमहान् कालो गतः क्षण इवाल्पकः ॥  
अलब्धसुखसंस्पर्शमकृताघौघनिष्कृतिः ।  
विनैव हरिपादार्चामहो पश्यत एव मे ॥  
किं करिष्यामि पदयोर्निपतिष्यामि कस्य नु ।  
दुस्तरां मद्दशामेतां कथयिष्यामि कस्य वा ॥  
इति निर्विण्णो भूत्वा

[[31]]

(इति निर्विद्य तदनुधृतिमालम्ब्य सात्त्विकीम् ।  
विधूय चेमं निर्वेदं सर्वकार्यावसादकम् ॥  
उद्धरिष्यन् स्वमात्मानं मज्जन्तं भवसागरे ।  
पुनर्निश्चिनुयादेवं स्थिरधीस्स्वार्थसिद्धये ॥
गतमेवं गतं जन्म का नु तत्र प्रतिक्रिया ।  
प्रवहत्येव हि जले सेतुः कार्यो विजानता ॥  
इदानीं कर्तुमेतावत् शक्यं काले गतेऽहनि ।  
मयात्र हितकामेन बिभ्यता भवसागरात् ॥)

> इत उर्ध्वमहन्तावद्यावज्जीवं श्रियश्श्रियः ।  
पदयोरर्चनं कर्तुं यतमानस्समाहितः ॥  
अभिगच्छन् हरिं प्रातः पश्चाद्द्रव्याणि चार्जयन् ।  
अर्चयंश्च ततो देवं ततो मन्त्रान् जपन्नपि ॥  
ध्यायन्नपि परं देवं कालेषूक्तेषु पञ्चसु ।  
वर्तमानस्सदा चैवं पाञ्चकालिकवर्त्मना ॥  
स्वार्जितैर्गन्धपुष्पाद्यैः शुभैश्शक्त्यनुरूपतः ।  
आराधयन् हरिं भक्त्या गमयिष्यामि वासरान् ॥

इति ।
</details>



<details><summary>आह्निकार्थप्रकाशिका</summary>

सात्त्विकधृत्यालम्बनप्रकारमाह - **इत ऊर्ध्वमि**त्यादिना - तदुक्तं 

> तस्मिन्नेव शयने समासीनः 

इत्यारभ्य 

> नियतेन्द्रियस्समाहितोऽतिक्रान्तमनन्तं कालं निरर्थकमवलोक्य निर्वेदं परं गच्छेत् - निर्वेदप्रकाराश्च विविधास्तत्तत् संहिताविशेषेष्वनुसन्धेयाः । 

तदित्थं सङ्गृहीतं नारायणमुनिभिः -

>> ब्राह्मे मुहूर्ते सत्वस्थो हरिर्हरिरिति ब्रुवन् ।  
उत्थाय शयने तत्र समासीनस्समाहितः ॥  
व्यर्थं वीक्ष्य गतं कालं निर्विद्याहमितः परम् ।
>
> इति विस्तरेणोद्धृतं चैतद्वङ्गिवंशेश्वरैः

इत्यादि । यद्यपि मुमुक्षोः

> परीक्ष्य लोकान् कर्मचितान् ब्राह्मणो निर्वेदमायान्नास्त्यकृतः कृतेन, तद्विज्ञानार्थं स गुरुमेवाभिगच्छेत् 

इति प्राथमिकगुरूपसत्तिकालात्पूर्वमेव तृणीकृतहिरण्यगर्भादिभोगः परिपूर्णो निर्वेदस्संवृत्तः तथापि विषमविपाकविशेषगुणत्रयाश्रयभूतप्रकृतिसम्बद्धतया सम्भावितविषयसङ्गादिदोषपरिहाराय तथाविध एव निर्वेदोऽनुवर्तनीयः । अगीयत चास्य नित्यानुवर्तनीयत्वं - अमानित्वादिगुणगणमध्ये - 

> जन्ममृत्युजराव्याधिदुःखदोषाऽनुदर्शनम् 

इति अतस्सिद्धोपायस्यापि पराङ्कुशपरकालादीनामिव भगवदनुभवविच्छेदकतया हेयतमरजस्तमोमयनिद्रादिप्रतिकूलवर्गप्रवाहानुवृत्तिदर्शनेन संसारवैराग्योपचयार्थमहरहस्तदुचितावसरेषु निर्वेदः कर्तव्य एव । एवं सति विवेकविमोकादिसप्तकान्यतमभूतानवसादविरुद्धावसादवशादुत्तरकैङ्कर्यप्रवृत्तेरनिष्पत्तिस्स्यादिति तत्परिहारायानन्तमुच्यते । 

> इति निर्विद्य तदनु धृतिमालम्ब्य सात्त्विकीम् ।  
विधूय चेमं निर्वेदं सर्वकार्यावसादकम् ॥ 

इत्यादिना गतजलसेतुबन्धनाभिलाषतुल्यानुतापप्रशमनपूर्वकं सात्त्विकधृत्यवलम्बनात्मकागामिकालशक्यकैङ्कर्यनिश्चयः इत्यादि ।
</details>

[[32]]



<details open><summary>विश्वास-प्रस्तुतिः</summary>

सात्त्विकधृतिमवलम्ब्य, कृतञ्च करिष्यामि भगवन्नित्यनेन भगवत्प्रीत्यर्थेन महाविभूतिचातुरात्म्यभगवद्वासुदेवपादारविन्दार्चनेनाभिगमनेन भगवत्कर्मणा भगवन्तं वासुदेवमर्चयिष्यामि, भगवतो बलेन भगवतो वीर्येण भगवतस्तेजसा भगवतः कर्मणा भगवतः कर्म करिष्यामि भगवतो वासुदेवस्य, इत्यनुसन्धाय भगवानेव स्वनियाम्यस्वरूपस्थितिप्रवृत्तिस्वशेषतैकरसेन मया स्वकीयैश्चोपकरणैः स्वाराधनैकप्रयोजनाय परमपुरुषस्सर्वशेषी स्वशेषभूतमिदमभिगमनाख्यं कर्म(स्वस्मै) स्वप्रीतये स्वयमेव कारयतीति त्यागं कृत्वा, 
</details>

<details><summary>मूलम्</summary>

सात्त्विकधृतिमवलम्ब्य, कृतञ्च करिष्यामि भगवन्नित्यनेन भगवत्प्रीत्यर्थेन महाविभूतिचातुरात्म्यभगवद्वासुदेवपादारविन्दार्चनेनाभिगमनेन भगवत्कर्मणा भगवन्तं वासुदेवमर्चयिष्यामि, भगवतो बलेन भगवतो वीर्येण भगवतस्तेजसा भगवतः कर्मणा भगवतः कर्म करिष्यामि भगवतो वासुदेवस्य, इत्यनुसन्धाय भगवानेव स्वनियाम्यस्वरूपस्थितिप्रवृत्तिस्वशेषतैकरसेन मया स्वकीयैश्चोपकरणैः स्वाराधनैकप्रयोजनाय परमपुरुषस्सर्वशेषी स्वशेषभूतमिदमभिगमनाख्यं कर्म(स्वस्मै) स्वप्रीतये स्वयमेव कारयतीति त्यागं कृत्वा, 
</details>



<details><summary>आह्निकार्थप्रकाशिका</summary>

सात्त्विकधृत्यालम्बनस्य कैङ्कर्यप्रवृत्तिहेतुतया तदुक्त्यनन्तरमभिगमनसङ्कल्पसात्त्विकत्यागावाह **ओं कृतञ्चेत्या**दिना - 

> आचम्य वाग्यतो भूत्वा प्रारभेत समर्चनम् ।  
अर्चयामि त्वदीयोऽहं त्वद्दत्तैरौपचारिकैः ।  
सांस्पर्शिकैरिति ब्रूयादेनमाभ्यवहारिकैः । 

इत्यहिर्बुध्न्यसंहिताष्टाविंशाध्यायवचनानुसारात् परिजनपरिच्छदध्यानविधेश्च इज्याद्यन्तयोः भाष्यकारैरौपचारिकादिभोगहेतुकपरिजनपरिच्छदान्वितस्वात्मप्रीतिबोधकसात्त्विकत्यागवाक्यरचनमनुगृहीतम् । तद्व्यतिरिक्तकर्मसु उक्तभोगपरिजनपरिच्छदध्यानान्वयाभावात् - श्रीगीताभाष्यस्थसात्त्विकत्यागवाक्ये स्वकीयैश्चोपकरणैस्स्वाराधनैकप्रयोजनाय परमपुरुषस्सर्वशेषी सर्वेश्वरस्स्वयमेव कर्माणि कारयतीत्यनुगृहीततत्वात् श्रीगीतार्थसङ्ग्रहरक्षायां तस्यैवानूदितत्वात् शिष्टाचारसम्प्रदायाच्च स्वाराधनैकप्रयोजनायेत्यादि सात्त्विकत्यागवाक्यमनुगृहीतम् । एतेन इज्याव्यतिरिक्ताभिगमनादिसात्त्विकत्यागवाक्येषु परिजनपरिच्छदान्वितत्वं वदतामेकान्यपरेषां पक्षः पञ्चकालक्रियादीपोक्तः औपचारिकादिभोगाधीनपरिजनपरिच्छदान्वितस्वात्मप्रीतिबोधकाभिगमनसात्त्विकत्यागवाक्यपक्षश्च प्रत्युक्तः - पूर्वोदाहृतप्रमाणाचार्यपादश्रीसूक्तिशिष्टाचारैरपररात्रयोगस्य ब्राह्ममुहूर्तप्रबोधसमयकर्तव्यत्वात् 

> ब्राह्मान्मुहूर्तादारभ्य उत्थानादिक्रमादेत्[[??]]

इत्याचार्यपादोदाहृतप्रमाणेन निर्वेदसात्त्विकधृत्यालम्बनयोरप्यभिगमनकालकर्तव्यत्वावागमादभिगमन एवान्तर्भावः - यथा श्रीभाष्यादिमङ्गलश्लोकस्य ग्रन्थसमाप्त्यर्थस्यापि प्रथमपादादावन्तर्भावः तद्वदिति हृदयम् ।
</details>

[[33]]



<details open><summary>विश्वास-प्रस्तुतिः</summary>

करिष्यमाणकैङ्कर्यप्रतिबन्धनिवृत्त्यर्थं 

> एतत्क्रियाविरोधीनि प्राचीनान्यशुभानि मे ।  
कर्माण्यनन्तान्यच्छेद्यान्यनादीन्यशुचीन्यपि ॥  
स्वयैव कृपया देवो विनाश्यास्मन्मनोरथान् ।  
पूरयत्विति सम्प्रार्थ्य मन्त्रमेतदुदीरयेत् ॥  
त्वय्याराधनकामोऽयं व्रतं चरितुमिच्छति ।  
सङ्कल्पसिद्ध्यै भगवन् पूरयास्य मनोरथान् ॥  

इति मन्त्रेण सदाचार्योपदिष्टेन प्रतिबन्धकनिवृत्तिं सम्प्रार्थ्य,
</details>

<details><summary>मूलम्</summary>

करिष्यमाणकैङ्कर्यप्रतिबन्धनिवृत्त्यर्थं 

> एतत्क्रियाविरोधीनि प्राचीनान्यशुभानि मे ।  
कर्माण्यनन्तान्यच्छेद्यान्यनादीन्यशुचीन्यपि ॥  
स्वयैव कृपया देवो विनाश्यास्मन्मनोरथान् ।  
पूरयत्विति सम्प्रार्थ्य मन्त्रमेतदुदीरयेत् ॥  
त्वय्याराधनकामोऽयं व्रतं चरितुमिच्छति ।  
सङ्कल्पसिद्ध्यै भगवन् पूरयास्य मनोरथान् ॥  

इति मन्त्रेण सदाचार्योपदिष्टेन प्रतिबन्धकनिवृत्तिं सम्प्रार्थ्य,
</details>



<details><summary>आह्निकार्थप्रकाशिका</summary>

कैङ्कर्यप्रतिबन्धकनिवृत्तिप्रार्थनतन्मन्त्रादिकमाह **करिष्यमाणे**त्यादिना । तदुक्तं -

> यदयमपवर्गाङ्कुरभूतस्वयम्प्रयोजनस्वामिकैङ्कर्यमहानन्दलाभः 
>
>> विघ्नायुतेन गोविन्दे नृणां भक्तिर्निवार्यते 

इति कथं भविष्यतीति भयादनन्तरं प्रतिबन्धकनिवृत्तिं प्रार्थ्य 

> एतत्क्रियाविरोधीनि प्राचीनान्यशुभानि मे ।  
कर्माण्यनन्तान्यच्छेद्यान्यनादीन्यशुचीन्यपि ॥ 

इत्यादि ।  स च प्रार्थनामन्त्रः 

> त्वय्याराधनकामोयम् 

इत्यादिकः यथान्यायं देशिकसकाशादधीत्यात्रान्वहं प्रयोक्तव्यः । एवमेव सर्वेषां मन्त्राणां समाधिः । विपर्यये हि नैष्फल्यं दृष्टादृष्टप्रत्यवायश्च तेषु तेषु शास्त्रेषु पठ्यते । 

यदृच्छया श्रुतो मन्त्रश्छन्नेनाथ छलेन वा ।  
पत्रेक्षितो वा व्यर्थस्स्यात् प्रत्युतानर्थदो भवेत् ॥

इति ।

</details>

[[34]]



<details open><summary>विश्वास-प्रस्तुतिः</summary>

निर्विघ्नकैङ्कर्यहेतुभूतभगवत्प्रसादसिद्ध्यर्थं भगवन्तं ध्यातुकामः 
</details>

<details><summary>मूलम्</summary>

निर्विघ्नकैङ्कर्यहेतुभूतभगवत्प्रसादसिद्ध्यर्थं भगवन्तं ध्यातुकामः 
</details>



<details><summary>आह्निकार्थप्रकाशिका</summary>

अथ निर्विघ्नकैङ्कर्यभगवत्प्रसादसम्पादनमाह **निर्विघ्नेत्यादिना** । तदुक्तम् - एवंविधनिर्विघ्नकैङ्कर्यसिद्धिरपि 

> सङ्कल्पादेव भगवान् तत्त्वतो भावितात्मनाम् ।  
वृत्तान्तमखिलं कालं सेचयत्यमृतेन तु ॥

इति श्रीसात्वतादिकथितप्रकारेण भगवत्प्रसादादेव भविष्यतीति तत्सिध्यर्थमपि प्रथमं हरेरेव ध्यानमुच्यते ॥ 
</details>



<details open><summary>विश्वास-प्रस्तुतिः</summary>

स्वाचार्यप्रभृतिभगवत्पर्यन्तगुरुपरम्पराप्रपदनपूर्वकं भगवन्तं प्रपद्य
</details>

<details><summary>मूलम्</summary>

स्वाचार्यप्रभृतिभगवत्पर्यन्तगुरुपरम्पराप्रपदनपूर्वकं भगवन्तं प्रपद्य
</details>



<details><summary>आह्निकार्थप्रकाशिका</summary>

इत्यादिभगवत्प्रपदनं गुरुपरम्पराप्रपदनपूर्वकमित्याह - **स्वाचार्यप्रभृतीत्या**दिना - अत्र प्रमाणम् आचार्यश्रीसूक्त्यादिकं पूर्वमेव दर्शितम् । 
</details>



<details open><summary>विश्वास-प्रस्तुतिः</summary>

अखिलहेयेत्यादिना पूर्वोक्तप्रकारेण भगवन्तं ध्यात्वा,
</details>

<details><summary>मूलम्</summary>

अखिलहेयेत्यादिना पूर्वोक्तप्रकारेण भगवन्तं ध्यात्वा,
</details>



<details><summary>आह्निकार्थप्रकाशिका</summary>

गद्योक्तध्यानप्रकारमाह **अखिलहेयेत्या**दिना तदुक्तम् । 

> भगवच्छास्त्रतदुपब्रह्मणनित्यगद्यस्तोत्रादिषु विप्रकीर्णोक्तं ध्यानं यथावगमं समाहृत्यानुतिष्ठेत् 

इति ।
</details>

[[35]]
 


<details open><summary>विश्वास-प्रस्तुतिः</summary>

> सव्यं पादमित्युक्तप्रकारेण वा ध्यात्वा,
</details>

<details><summary>मूलम्</summary>

> सव्यं पादमित्युक्तप्रकारेण वा ध्यात्वा,
</details>



<details><summary>आह्निकार्थप्रकाशिका</summary>

गद्योक्तध्यानाशक्तं प्रत्याह - **सव्यं पादमित्युक्तप्रकारेण वेति** । 
</details>



<details open><summary>विश्वास-प्रस्तुतिः</summary>

> ओं नमो वासुदेवाय नमस्सङ्कर्षणाय ते ।  
प्रद्युम्नाय नमस्तेऽस्तु अनिरुद्धाय ते नमः ॥  
नमो नमः केशवाय नमो नारायणाय च ।  
माधवाय नमस्तेऽस्तु गोविन्दाय नमस्ततः ॥  
विष्णवेऽथ नमस्कुर्यान्नमस्ते मधुसूदन ।  
नमस्त्रिविक्रमायाथ वामनाय नमस्ततः ।  
श्रीधराय नमश्चाथ हृषीकेशाय ते नमः ।  
नमस्ते पद्मनाभाय नमो दामोदराय च ।  
नमस्ते मीनरूपाय कमठाय नमो नमः ।  
नमोऽस्त्वादिवराहाय नारसिंहाय ते नमः ।  
नमो वामनरूपाय नमो रामत्रयाय च ।  
कुठारज्याहलास्त्राय नमः कृष्णाय वेधसे ।  
कल्क विष्णो नमस्तुभ्यं सर्वं सप्रणवं द्विज ॥ 

इति पारमेश्वरोक्तप्रकारेण सङ्कीर्त्य,
</details>

<details><summary>मूलम्</summary>

> ओं नमो वासुदेवाय नमस्सङ्कर्षणाय ते ।  
प्रद्युम्नाय नमस्तेऽस्तु अनिरुद्धाय ते नमः ॥  
नमो नमः केशवाय नमो नारायणाय च ।  
माधवाय नमस्तेऽस्तु गोविन्दाय नमस्ततः ॥  
विष्णवेऽथ नमस्कुर्यान्नमस्ते मधुसूदन ।  
नमस्त्रिविक्रमायाथ वामनाय नमस्ततः ।  
श्रीधराय नमश्चाथ हृषीकेशाय ते नमः ।  
नमस्ते पद्मनाभाय नमो दामोदराय च ।  
नमस्ते मीनरूपाय कमठाय नमो नमः ।  
नमोऽस्त्वादिवराहाय नारसिंहाय ते नमः ।  
नमो वामनरूपाय नमो रामत्रयाय च ।  
कुठारज्याहलास्त्राय नमः कृष्णाय वेधसे ।  
कल्क विष्णो नमस्तुभ्यं सर्वं सप्रणवं द्विज ॥ 

इति पारमेश्वरोक्तप्रकारेण सङ्कीर्त्य,
</details>



<details><summary>आह्निकार्थप्रकाशिका</summary>

अथ पारमेश्वरोक्तनामसङ्कीर्तनप्रकारमाह **ओं नमो वासुदेवायेत्या**दिना - ओं वासुदेवाय नमः, ओं सङ्कर्षणायनमः इति प्रणवादिनमोन्तमन्त्रात्मकनामसङ्कीर्तनं विवक्षितम् । तदुक्तं -

> तत्र वासुदेवादिकल्किपर्यन्तसङ्कीर्तनं प्रणवपूर्वकं मन्त्रात्मकं पारमेश्वरे प्रोक्तं 
>
>> सम्प्रबुद्धः प्रभाते तु उत्थाय शयने स्थितः ।  
नाम्नां सङ्कीर्तनं कुर्यात् षोडशानां प्रयत्नतः ॥ 
>
> **ओं नमो वासुदेवाये**त्यारभ्य **सर्वं सप्रणवं द्विज**

इत्यन्तं
</details>

[[36]]



<details open><summary>विश्वास-प्रस्तुतिः</summary>

ओं श्रियै नमः, ओं भूम्यै नमः, ओं नीळायै नमः, इत्यादिक्रमेण देव्यादिनामान्यपि सङ्कीर्त्य, 

> सत्सङ्गाद्भव निस्पृहो गुरुमुखाच्छ्रीशं प्रपद्यात्मवान्  
प्रारब्धं परिभुज्य कर्मशकलं प्रक्षीणकर्मान्तरः ।  
न्यासादेव निरङ्कुशेश्वरदयानिर्लूनमायान्वयो  
हार्दानुग्रहलब्धमध्यधमनिद्वारा बहिर्निर्गतः ॥   
मुक्तोर्चिर्दिनपूर्वपक्षषडुदङ्मासाब्दवातांशुमद्  
ग्लौविद्युद्वरुणेन्द्रधातृमहितस्सीमान्तसिन्ध्वाप्लुतः ।  
श्रीवैकुण्ठमुपेत्य नित्यमजडन्तस्मिन् परब्रह्मणः  
सायुज्यं समवाप्य नन्दति समं तेनैव धन्यः पुमान् ॥  
प्रातर्नित्यानुसन्धेयं परमार्थं मुमुक्षुभिः ।  
श्लोकद्वयेन संक्षिप्तं सुव्यक्तं वरदोऽब्रवीत् ॥ 

इत्यपि सङ्कीर्त्य,
</details>

<details><summary>मूलम्</summary>

ओं श्रियै नमः, ओं भूम्यै नमः, ओं नीळायै नमः, इत्यादिक्रमेण देव्यादिनामान्यपि सङ्कीर्त्य, 

> सत्सङ्गाद्भव निस्पृहो गुरुमुखाच्छ्रीशं प्रपद्यात्मवान्  
प्रारब्धं परिभुज्य कर्मशकलं प्रक्षीणकर्मान्तरः ।  
न्यासादेव निरङ्कुशेश्वरदयानिर्लूनमायान्वयो  
हार्दानुग्रहलब्धमध्यधमनिद्वारा बहिर्निर्गतः ॥   
मुक्तोर्चिर्दिनपूर्वपक्षषडुदङ्मासाब्दवातांशुमद्  
ग्लौविद्युद्वरुणेन्द्रधातृमहितस्सीमान्तसिन्ध्वाप्लुतः ।  
श्रीवैकुण्ठमुपेत्य नित्यमजडन्तस्मिन् परब्रह्मणः  
सायुज्यं समवाप्य नन्दति समं तेनैव धन्यः पुमान् ॥  
प्रातर्नित्यानुसन्धेयं परमार्थं मुमुक्षुभिः ।  
श्लोकद्वयेन संक्षिप्तं सुव्यक्तं वरदोऽब्रवीत् ॥ 

इत्यपि सङ्कीर्त्य,
</details>



<details><summary>आह्निकार्थप्रकाशिका</summary>

देव्यादिनामसङ्कीर्तनमाचार्यपादैरनुगृहीतं - सत्सङ्गादित्यादिवरदगुरुनिर्मितश्लोकद्वयकीर्तनं मुमुक्षुत्वनिबन्धनम् । 

> प्रातर्नित्यानुसन्धेयं परमार्थं मुमुक्षुभिः ।  
श्लोकद्वयेन संक्षिप्तं सुव्यक्तं वरदोऽब्रवीत् ॥ 

इति वरदगुरूक्तेः ।

> ब्राह्मान्मुहूर्तादारभ्य प्रागंशं विप्रवासरे ।  
जपध्यानार्चनस्तोत्रैः कर्मवाक्चित्तसंयुतैः ।  
अभिगच्छेज्जगद्योनिं तच्छाभिगमनं स्मृतम् ।

इति ।
</details>
 


<details open><summary>विश्वास-प्रस्तुतिः</summary>

पूर्वाचार्यप्रणीतस्तोत्राण्यपि शृण्वतामपि हर्षजनकेनोच्चैस्स्वरेण सङ्कीर्त्य, तत्कालोचितद्वयादिमन्त्रजपं पश्चिमयामकर्तव्यं वेदाभ्यासं च कुर्यात् ।
</details>

<details><summary>मूलम्</summary>

पूर्वाचार्यप्रणीतस्तोत्राण्यपि शृण्वतामपि हर्षजनकेनोच्चैस्स्वरेण सङ्कीर्त्य, तत्कालोचितद्वयादिमन्त्रजपं पश्चिमयामकर्तव्यं वेदाभ्यासं च कुर्यात् ।
</details>



<details><summary>आह्निकार्थप्रकाशिका</summary>

जयाख्यसंहितावचनमनुसृत्य स्तोत्रजपादिकमाह - **पूर्वाचार्यप्रणीतेत्या**दिना । स्तोत्रजपादिकमाचार्यपादैरप्यनुगृहीतम् ।
</details>

[[37]]



<details open><summary>विश्वास-प्रस्तुतिः</summary>

ततस्सन्ध्यायामासन्नायां सन्धातृत्वेन सर्वेषां सन्ध्येति परिकीर्तितम् । भगवन्तमुपासितुं जिगमिषुः हरिर्हरिर्हरिरिति कीर्तयन् तल्पादुत्थाय 
</details>

<details><summary>मूलम्</summary>

ततस्सन्ध्यायामासन्नायां सन्धातृत्वेन सर्वेषां सन्ध्येति परिकीर्तितम् । भगवन्तमुपासितुं जिगमिषुः हरिर्हरिर्हरिरिति कीर्तयन् तल्पादुत्थाय 
</details>



<details><summary>आह्निकार्थप्रकाशिका</summary>

अथ 

> प्रहरार्धं तथा सन्ध्या 

इति आशौचशतकव्याख्योक्तसन्ध्यासन्नकालकर्तव्यमाह **ततस्सन्ध्यायामित्या**दिना । 
</details>



<details open><summary>विश्वास-प्रस्तुतिः</summary>

> नमः क्षितिधराय

इति मन्त्रेण क्षितिधरं महावराहमनुध्यायन् वामपादं भूमौ विन्यस्य 

> नमोऽस्तु प्रियदत्तायै तुभ्यं देवि वसुन्धरे ।  
त्वं माता सर्वलोकानां पादन्यासं क्षमस्व मे ॥ 

इति भुवं प्रपद्य 
</details>

<details><summary>मूलम्</summary>

> नमः क्षितिधराय

इति मन्त्रेण क्षितिधरं महावराहमनुध्यायन् वामपादं भूमौ विन्यस्य 

> नमोऽस्तु प्रियदत्तायै तुभ्यं देवि वसुन्धरे ।  
त्वं माता सर्वलोकानां पादन्यासं क्षमस्व मे ॥ 

इति भुवं प्रपद्य 
</details>



<details><summary>आह्निकार्थप्रकाशिका</summary>

वामपादं भुवि विन्यस्येति 

> अवकुण्ठ्य च वस्त्रेण शरीरं दक्षिणाङ्घ्रिणा ।  
आक्रम्य भूमिं प्रथमं त्रिविक्रममनुस्मरन् ।  
विन्यसेद्दक्षिणं पादं पूर्वं भूमिमपीडयन् ।

इति पाद्मवासिष्ठसंहितादिषु दक्षिणपादविन्यासविधानेपि 

> हरिर्हरिब्रुवन् तल्पादुत्थाय भुवि विन्यसेत् ।  
नमः क्षितिधरायोक्त्वा वामपादं महामते ॥  
निशाक्षये तु शयनात् स्तुत्वा नारायणं विभुम् ।  
उत्थाय दक्षिणांसेन वामपादं न्यसेद्भुवि ॥ 

इति पारमेश्वरजयाख्यवचनविहितवामपादन्यास एवाचार्यपादाभिमतः आचारप्राप्तश्चेत्यभिप्रायेण वामपादन्यासाभिधानम् ।
क्षितिधरवराहध्यानपूर्वकं भूप्रपदनमन्त्रमाह **क्षितिधरायेत्या**यादिना । तदुक्तं -

> नमः क्षितिधरायोक्त्वा वामपादं महामते 

इति पारमेश्वरादिपठितेन नमःपूर्वेण क्षितिधरलिङ्गेन मन्त्रेण **महावराहं क्षितिधरमनुध्यायन् वामपादं भूमौ विन्यस्ये**त्यादि ।
</details>



<details open><summary>विश्वास-प्रस्तुतिः</summary>

पदक्रमान् कुर्वन्,

> विष्णो॒ᳵ क्रमो᳚ऽस्यभिमाति॒हा गा॑य॒त्रेण॒ छन्द॑सा पृथि॒वीमनु॒ वि क्र॑मे॒ निर्भ॑क्त॒स्स यन्द्वि॒ष्मो विष्णो॒ᳵ क्रमो᳚ऽस्यभिशस्ति॒हा त्रैष्टु॑भेन॒ छन्द॑सा॒ऽन्तरि॑ख्ष॒मनु॒ वि क्र॑मे॒ निर्भ॑क्त॒स्स यन्द्वि॒ष्मो विष्णो॒ᳵ क्रमो᳚ऽस्यरातीय॒तो ह॒न्ता जाग॑तेन॒ छन्द॑सा॒ दिव॒मनु॒ वि क्र॑मे॒ निर्भ॑क्त॒स्स यन्द्वि॒ष्मो विष्णो॒ᳵ क्रमो॑ऽसि शत्रूय॒तो ह॒न्ताऽऽनु॑ष्टुभेन॒ छन्द॑सा॒ दिशोऽनु॒ वि क्र॑मे॒ निर्भ॑क्त॒स्स यन्द्वि॒ष्मः ॥ 

इति पादेन्द्रियाधिदैवतं त्रिविक्रमं ध्यायेत्, एष सन्ध्या-पूर्वकाल कर्तव्यक्रमः ।
</details>

<details><summary>मूलम्</summary>

पदक्रमान् कुर्वन्,

> विष्णो॒ᳵ क्रमो᳚ऽस्यभिमाति॒हा गा॑य॒त्रेण॒ छन्द॑सा पृथि॒वीमनु॒ वि क्र॑मे॒ निर्भ॑क्त॒स्स यन्द्वि॒ष्मो विष्णो॒ᳵ क्रमो᳚ऽस्यभिशस्ति॒हा त्रैष्टु॑भेन॒ छन्द॑सा॒ऽन्तरि॑ख्ष॒मनु॒ वि क्र॑मे॒ निर्भ॑क्त॒स्स यन्द्वि॒ष्मो विष्णो॒ᳵ क्रमो᳚ऽस्यरातीय॒तो ह॒न्ता जाग॑तेन॒ छन्द॑सा॒ दिव॒मनु॒ वि क्र॑मे॒ निर्भ॑क्त॒स्स यन्द्वि॒ष्मो विष्णो॒ᳵ क्रमो॑ऽसि शत्रूय॒तो ह॒न्ताऽऽनु॑ष्टुभेन॒ छन्द॑सा॒ दिशोऽनु॒ वि क्र॑मे॒ निर्भ॑क्त॒स्स यन्द्वि॒ष्मः ॥ 

इति पादेन्द्रियाधिदैवतं त्रिविक्रमं ध्यायेत्, एष सन्ध्या-पूर्वकाल कर्तव्यक्रमः ।
</details>



<details><summary>आह्निकार्थप्रकाशिका</summary>
 
अथ पदक्रममन्त्रानाह **पदक्रमानि**त्यादिना । तदुक्तम् -

> ततः पदक्रमान् कुर्वन् विष्णुक्रमणमन्त्रेण पादेन्द्रियाधिदैवतं त्रिविक्रमं विष्णुं ध्यायेत् 

इत्यादि । केषुचिदाह्निककोशेषु 

> समुद्रवसने देवी

इति श्लोकोऽस्ति ।
</details>

[[38]]



<details open><summary>विश्वास-प्रस्तुतिः</summary>

ततस्स्नानीयतिलाक्षतदर्भवस्त्रदृष्टादृष्टार्थं स्नानोपकरणं सर्वं संभृत्य, तमस्तिरोहितदुष्टजन्तुपलायनार्थं वैणवदण्डं सङ्गृह्य,
</details>

<details><summary>मूलम्</summary>

ततस्स्नानीयतिलाक्षतदर्भवस्त्रदृष्टादृष्टार्थं स्नानोपकरणं सर्वं संभृत्य, तमस्तिरोहितदुष्टजन्तुपलायनार्थं वैणवदण्डं सङ्गृह्य,
</details>



<details><summary>आह्निकार्थप्रकाशिका</summary>

आचार्यपादैरनुपात्तत्वात्स नानुसन्धेयः । ततो नद्यादिगमनमाह **तत इत्यादिना** ।
</details>



<details open><summary>विश्वास-प्रस्तुतिः</summary>

निर्गममार्गं सञ्चाल्य, केशवमनुध्यायन् सङ्कीर्तयन्, गृहान्निर्गत्य,
</details>

<details><summary>मूलम्</summary>

निर्गममार्गं सञ्चाल्य, केशवमनुध्यायन् सङ्कीर्तयन्, गृहान्निर्गत्य,
</details>



<details><summary>आह्निकार्थप्रकाशिका</summary>

**निर्गममार्गं सञ्चाल्य केशवमनुध्यायन् गृहान्निर्गत्ये**ति । तदुक्तं -

> तमस्तिरोहितदुष्टजन्तुपलायनार्थं निर्गममार्गं सञ्चालयेत् । 

यथोक्तं पारमेश्वरे - 

> बहिर्निर्गममार्गन्तु सञ्चाल्य 

इत्यादि । ततो गृहान्निर्गच्छन् केशवमनुध्यायेत् 

> व्रजंश्चिन्तय केशवं 

इति स्मरणात् । केशवशब्देन अंशवो ये प्रकाशन्ते - यदादित्यगतं तेज इत्याद्युक्तांशव उच्यन्ते तद्वत्त्वात् केशवः । गच्छतो मार्गादिप्रकाशनार्थं दिङ्मोहान्तरतमोनिरासार्थं, 

> क इति ब्रह्मणो नाम ईशोहं सर्वदेहिनाम् ।  
आवां तवाङ्गे सम्भूतौ तस्मात्केशवनामवान् ॥ 

इति 

> ब्रह्मरुद्रोपलक्षितविश्वसृष्टिरक्षाहेतुत्वात् केशिवधोपलक्षितसर्वदुष्टदमनस्वभावत्वाच्च असहायदशासाहाय्यार्थं तदा तच्चिन्तनं 

इति, केशिवधकर्तृत्वार्थस्य व्याकरणाबोध्यत्वेपि श्रीविष्णुपुराणपञ्चमांशनिर्वचनसिद्धत्वं बोध्यम् ।
</details>



<details open><summary>विश्वास-प्रस्तुतिः</summary>

विशुद्धदेशनिक्षिप्तस्नानोपकरणः, स्वाश्रमादिभ्यो नैर्ऋत्यां दिशि चित्रेषुपातप्रतितां भुवमतिक्रम्य,
</details>

<details><summary>मूलम्</summary>

विशुद्धदेशनिक्षिप्तस्नानोपकरणः, स्वाश्रमादिभ्यो नैर्ऋत्यां दिशि चित्रेषुपातप्रतितां भुवमतिक्रम्य,
</details>

 

<details><summary>आह्निकार्थप्रकाशिका</summary>

**विशुद्धदेशनिक्षिप्तस्नानोपकरण** इत्यादि 

> ग्रामाद्बहिर्दिशं गत्वा निर्ऋतिम् 

इति पाद्मादिवचनमनुसृत्य निर्ऋतिगमनमुक्तम् । दिगन्तरगमनमप्याचार्यपादसम्मतमित्युत्तरत्र स्पष्टम् ।
</details>

[[39]]



<details open><summary>विश्वास-प्रस्तुतिः</summary>

फालकृष्टवल्मीकादिव्यतिरिक्तपरिशुद्धप्रदेशान्मृदमादाय, शौचस्थले यत्र क्वचिद्वा निधाय ततो मूत्रपुरीषादिकं कुर्यात् ।
</details>

<details><summary>मूलम्</summary>

फालकृष्टवल्मीकादिव्यतिरिक्तपरिशुद्धप्रदेशान्मृदमादाय, शौचस्थले यत्र क्वचिद्वा निधाय ततो मूत्रपुरीषादिकं कुर्यात् ।
</details>



<details><summary>आह्निकार्थप्रकाशिका</summary>

मृद्ग्रहणविण्मूत्रविसर्जनादिकमाह - **फालकृष्टवल्मीके**त्यादिना ।
</details>



<details open><summary>विश्वास-प्रस्तुतिः</summary>

> कृत्वा यज्ञोपवीतन्तु कर्णे सम्यङ्निवीतकम् ।  
मलमूत्रन्त्यजेद्विप्रश्शिरः प्रावृत्य वाससा ॥  
उदङ्मुखो दिवासन्ध्यं रात्रौ चेद्दक्षिणामुखः ।  
अयाज्ञियैस्तृणैर्भूमिं सञ्छाद्योदस्तवस्त्रधृत् ॥  
ष्ठीवनोच्छ्वासरहितो विण्मूत्रे विसृजेद्द्विजः ।  
सस्ये गर्ते बिले तोये पाषाणे तुलसीवने ॥  
वृक्षमूले दर्भमूले शाड्वले जनसंसदि ।  
देवालये तत्समीपे देवोद्यानेऽनिलान्तिके ॥  
स्त्रीसन्निधौ महाकूपे तटाके पर्वते शुचौ ॥  
पुरीषगर्ते वाप्यादौ श्मशाने तु गृहाङ्गणे ।  
गृहारामे नदीतीरे गोष्ठे भस्मनि वर्त्मनि ॥  
औषरे फालकृष्टे च छायायामग्निसन्निधौ ।  
एतेषु नोत्सृजेन्नित्यं मलमूत्रे द्विजोत्तमः ॥

इत्यादि ।
</details>

<details><summary>मूलम्</summary>

> कृत्वा यज्ञोपवीतन्तु कर्णे सम्यङ्निवीतकम् ।  
मलमूत्रन्त्यजेद्विप्रश्शिरः प्रावृत्य वाससा ॥  
उदङ्मुखो दिवासन्ध्यं रात्रौ चेद्दक्षिणामुखः ।  
अयाज्ञियैस्तृणैर्भूमिं सञ्छाद्योदस्तवस्त्रधृत् ॥  
ष्ठीवनोच्छ्वासरहितो विण्मूत्रे विसृजेद्द्विजः ।  
सस्ये गर्ते बिले तोये पाषाणे तुलसीवने ॥  
वृक्षमूले दर्भमूले शाड्वले जनसंसदि ।  
देवालये तत्समीपे देवोद्यानेऽनिलान्तिके ॥  
स्त्रीसन्निधौ महाकूपे तटाके पर्वते शुचौ ॥  
पुरीषगर्ते वाप्यादौ श्मशाने तु गृहाङ्गणे ।  
गृहारामे नदीतीरे गोष्ठे भस्मनि वर्त्मनि ॥  
औषरे फालकृष्टे च छायायामग्निसन्निधौ ।  
एतेषु नोत्सृजेन्नित्यं मलमूत्रे द्विजोत्तमः ॥

इत्यादि ।
</details>



<details><summary>आह्निकार्थप्रकाशिका</summary>

तत्र वासिष्ठसंहितावचनान्युदाहरति - **कृत्वा यज्ञोपवीतं तु** इति । तदुक्तं तत्रैव पाद्मे 

> उपवीतं कर्णदेशे निधाय च तृणादिना ।

इत्यादिना ।
</details>

[[40]]



<details open><summary>विश्वास-प्रस्तुतिः</summary>

निषिद्धप्रदेशव्यतिरिक्तप्रदेशे दक्षिणकर्णनिक्षिप्तब्रह्मसूत्रः दिवासन्ध्ययोश्चोदङ्मुखः रात्रौ दक्षिणामुखः प्रावृतशिराः पिहिताननश्च भूमियाज्ञियतृणादिना प्रच्छाद्य देवालयनदीगोब्राह्मणाग्निवाय्वश्वत्थाद्यनभिमुखो मौननियमयुक्तो वामेन मेहनं गृहीत्वा विण्मूत्रविसर्जनं कृत्वा अयाज्ञियकाष्ठादिना पुरीषलेपं वामेन निघृष्य दक्षिणहस्तेन पूर्वस्थापितां मृदं गृहीत्वा शौचस्थलं गत्वा गुदलिङ्गपादहस्तशौचार्थं पूर्वस्थापितां तदा स्थापितां वा मृदं चतुर्धा विभज्य स्थापयित्वोदङ्मुखः परिचारकेणोद्धृतजलप्रक्षेपपूर्वकं शौचं कुर्यात् । मूत्रपुरीषयोर्युगपत्प्रवृत्तौ पुरीषस्य प्रथमं, क्रमेण प्रवृत्तौ यथाक्रमं शौचं कुर्यात् । अत्र विण्मूत्रयोस्साहित्ये षण्मृत्तिकाभिर्मूत्रशौचं कुर्यात् । पञ्चदशभिः द्वादशभिर्वा गुदशौचं कुर्यात् । गुदलिङ्गान्यतरशौचानन्तरं पञ्चषमृत्तिकाभिर्वामहस्तं प्रक्षाल्य अनन्तरशौचं कुर्यात् । मूत्रशौचे आर्द्रामलकमात्रा मृत्तिकाः, गुदशौचे प्रथममृत्तिका प्रसृतिमात्रा, द्वितीया तृतीया च तदर्धपरिमाणा, इतरास्त्वार्द्रामलकद्विगुणाः, तत्समा वा । सर्वत्र गुदलिङ्गशौचेषु प्रतिमृत्तिकमन्तरान्तरा वामहस्तं मृज्जलाभ्यां प्रक्षालयेत् । पुरीषे कट्यादौ मलसम्बन्धशङ्कायां सप्त मृत्तिका देयाः । सर्वत्र शौचे वामहस्तमुभयजान्वन्तः दक्षिणञ्च दक्षिणजानुबहिः कुर्यात् । उत्थाय वामं दशभिः पादौ प्रत्येकं सप्तभिः संहतकरौ दशभिस्सप्तभिर्वा शोधयेत् । मूत्रमात्रप्रवृत्तौ पञ्चभिस्त्रिभिर्वा मृत्तिकाभिर्लिङ्गशौचं कुर्यात् ।
</details>

<details><summary>मूलम्</summary>

निषिद्धप्रदेशव्यतिरिक्तप्रदेशे दक्षिणकर्णनिक्षिप्तब्रह्मसूत्रः दिवासन्ध्ययोश्चोदङ्मुखः रात्रौ दक्षिणामुखः प्रावृतशिराः पिहिताननश्च भूमियाज्ञियतृणादिना प्रच्छाद्य देवालयनदीगोब्राह्मणाग्निवाय्वश्वत्थाद्यनभिमुखो मौननियमयुक्तो वामेन मेहनं गृहीत्वा विण्मूत्रविसर्जनं कृत्वा अयाज्ञियकाष्ठादिना पुरीषलेपं वामेन निघृष्य दक्षिणहस्तेन पूर्वस्थापितां मृदं गृहीत्वा शौचस्थलं गत्वा गुदलिङ्गपादहस्तशौचार्थं पूर्वस्थापितां तदा स्थापितां वा मृदं चतुर्धा विभज्य स्थापयित्वोदङ्मुखः परिचारकेणोद्धृतजलप्रक्षेपपूर्वकं शौचं कुर्यात् । मूत्रपुरीषयोर्युगपत्प्रवृत्तौ पुरीषस्य प्रथमं, क्रमेण प्रवृत्तौ यथाक्रमं शौचं कुर्यात् । अत्र विण्मूत्रयोस्साहित्ये षण्मृत्तिकाभिर्मूत्रशौचं कुर्यात् । पञ्चदशभिः द्वादशभिर्वा गुदशौचं कुर्यात् । गुदलिङ्गान्यतरशौचानन्तरं पञ्चषमृत्तिकाभिर्वामहस्तं प्रक्षाल्य अनन्तरशौचं कुर्यात् । मूत्रशौचे आर्द्रामलकमात्रा मृत्तिकाः, गुदशौचे प्रथममृत्तिका प्रसृतिमात्रा, द्वितीया तृतीया च तदर्धपरिमाणा, इतरास्त्वार्द्रामलकद्विगुणाः, तत्समा वा । सर्वत्र गुदलिङ्गशौचेषु प्रतिमृत्तिकमन्तरान्तरा वामहस्तं मृज्जलाभ्यां प्रक्षालयेत् । पुरीषे कट्यादौ मलसम्बन्धशङ्कायां सप्त मृत्तिका देयाः । सर्वत्र शौचे वामहस्तमुभयजान्वन्तः दक्षिणञ्च दक्षिणजानुबहिः कुर्यात् । उत्थाय वामं दशभिः पादौ प्रत्येकं सप्तभिः संहतकरौ दशभिस्सप्तभिर्वा शोधयेत् । मूत्रमात्रप्रवृत्तौ पञ्चभिस्त्रिभिर्वा मृत्तिकाभिर्लिङ्गशौचं कुर्यात् ।
</details>



<details><summary>आह्निकार्थप्रकाशिका</summary>

विण्मूत्रविसर्जनप्रकारमुक्त्वा अनन्तरमेवं शौचविधिरुक्तः । 

> दक्षिणेतरहस्तेन गृहीत्वा मेहनं ततः ।  
दक्षिणे मृत्तिकां हस्ते समुत्थाय जलाशयम् ॥  
प्रागुदीच्यामुदीच्यां वा गत्वा शौचं समाचरेत् ।  
मृत्तिकाभिर्द्वादशभिः गुदं षड्भिस्तु मेहनम् ॥  
अन्तरा चान्तरा वामकरं प्रक्षाल्य [^१] वारिभिः ।

[^१]: मृज्जलैः इति पाठान्तरम् ।

> मृत्तिकाभिस्तदन्ते द्वौ करौ द्वादशसङ्ख्यया ॥  
संशोध्य चरणौ जङ्घे कटिं चोरुं च वारिभिः ।  
प्रत्येकं मृत्तिकामात्रचतुष्केण विशोधयेत् ॥

[[41]]

पितामहस्तु सनत्कुमारायैवमाह -

> ततः पूर्वं समुत्थाय प्राचीमेवोपनिष्क्रमेत् ।  
उदीपं प्रागुदीचीं वा शौचाचारक्षमां दिशम् ।  
यत्रोदकं प्रभूतं तु तद्गत्वा शौचमाचरेत् । 

इति । स्मरन्ति च देशादिभिन्नं शौचं -

> देशं कालं तथा ज्ञानं द्रव्यं द्रव्यप्रयोजनम् ।  
उपपत्तिमवस्थां च ज्ञात्वा शौचं समाचरेत् ॥

इति दिवसादिभेदेनापि शौचतारतम्यं स्मर्यते 

> अह्नि यच्छौचमुद्दिष्टं निश्यर्धं तु ततो भवेत् ।  
पथि पादस्ततः प्रोक्तो यथाशक्त्यातुरस्य तु ॥

इति ।
</details>



<details open><summary>विश्वास-प्रस्तुतिः</summary>

वामहस्ते पञ्च, हस्तयोस्तिस्रो मृत्तिका देयाः, इदमहश्शैचं, अहश्शौचापेक्षया रात्रावर्धं, पथि पादः, स्त्रीणामर्धं, ब्रह्मचारिणो द्विगुणं वानप्रस्थयत्योश्चतुर्गुणं, यथाशक्त्यातुरस्य, एवं धर्मशास्त्रायुक्तस्ववर्णाश्रमावस्थाद्यनुगुणदृष्टादृष्टार्थमृत्संख्यावर्णपरिमाणादिनियमवत् गन्धलेपक्षयकरम् अर्शः पीडादिरहितं शौचं कुर्यात् 
</details>

<details><summary>मूलम्</summary>

वामहस्ते पञ्च, हस्तयोस्तिस्रो मृत्तिका देयाः, इदमहश्शैचं, अहश्शौचापेक्षया रात्रावर्धं, पथि पादः, स्त्रीणामर्धं, ब्रह्मचारिणो द्विगुणं वानप्रस्थयत्योश्चतुर्गुणं, यथाशक्त्यातुरस्य, एवं धर्मशास्त्रायुक्तस्ववर्णाश्रमावस्थाद्यनुगुणदृष्टादृष्टार्थमृत्संख्यावर्णपरिमाणादिनियमवत् गन्धलेपक्षयकरम् अर्शः पीडादिरहितं शौचं कुर्यात् 
</details>



<details><summary>आह्निकार्थप्रकाशिका</summary>

> पारमेश्वरे तु प्रावृडादिकालभेदेनापि मृत्सङ्ख्याभेदादिकमुक्तम् 

इत्यादि । 

> तिस्रो लिङ्गे मृदो देयाः एकैकान्तरमृत्तिकाः ।  
पञ्च वामकरे देयास्तिस्रः पाण्योर्विशुद्धयोः ॥  
मूत्रोत्सर्गे शुद्धिरेषा पुरीषस्याप्यनन्तरम् ।  
अर्धप्रसृतिमात्रन्तु प्रथमा मृत्तिका स्मृता ॥  
द्वितीया च तृतीया च तदर्धा परीकीर्तिता ।  
बिडालपादमात्रन्तु तदूर्ध्वा परिकीर्तिता ॥  
पञ्चापाने मृत्तिकास्स्युस्तथैवान्तरमृत्तिकाः ।  
दश वामकरे देयास्सप्त तूभयहस्तयोः ॥  
पादाभ्यां तिसृभिश्शुद्धिः जङ्घाशुद्धिस्तु पञ्चभिः ।  
नियोजयेत्ततो विप्रः कट्यां वै सप्त मृत्तिकाः ॥  
स्वदेहस्वेददोषघ्ना बाह्यकर्दमशान्तये ।  
भक्तानां श्रोत्रियाणाञ्च वर्षास्वेवं निरूपितम् ॥

इत्यादि । 

[[42]]

> हेमन्तशिशिरे विप्रैश्श्रोत्रियैस्संयमस्थितैः ।  
पथि शौचं प्रकर्तव्यं देशकालानुरूपतः ॥ 

इत्यादि । यदन्योक्तं -

> दक्षिणे मृत्तिकां हस्ते समुत्थाय जलाशयम्

इति पाद्मवचनेन मलमूत्रकरणानन्तरमपि मृत्तिकाग्रहणप्रतीतेः 

> विण्मूत्रकरणात्पूर्वमादद्यान्मृत्तिकां सदा ।  
आददानस्तु वै पश्चात् सवासा जलमाविशेत् ॥ 

इति । देवलस्मृतिनिषेधस्त्याज्यः, पञ्चरात्रात् स्मृतेः दुर्बलत्वात् । 

> हस्तद्वयशौचानन्तरमेव पादशौचं पाद्मवचनसिद्धम् । अतः दुर्बलधर्मशास्त्रसिद्धं पादशौचानन्तरं करशौचं न कार्यमिति च - तदसाधु - दक्षिणे मृत्तिकाम् 

इति वचनस्य मलादिविसर्जनपूर्वकालस्थापितमृद्विषयतया देवलवचनाविरोधस्य मलादिविसर्गोत्तरमृद्ग्रहणनिषेधस्य च स्मृतिरत्नाकरसमर्थितत्वात् – 

> आचारे धर्मशास्त्राणि अधिकारिविशेषनियतानन्यभजनप्रस्थाने पञ्चरात्रम् 

इति श्रीन्यायपरिशुद्ध्यनुगृहीताचारविषयधर्मशास्त्रप्राबल्यस्य निराबाधत्वात् । वासिष्ठसंहितायां 

> पादयोः पक्षसङ्ख्या स्यात् करयोः पञ्चविंशतिः 

इति पादशौचानन्तरं करशौचोक्तेः, भवदुक्तप्राबल्यदौर्बल्यासिद्धेः । वस्तुतः धर्मशास्त्रसिद्धानां भगवच्छास्त्रसिद्धानां वा शौचाचमनादिधर्माणां पूर्वाचार्यपरिग्रहानुसारेण परिग्राह्यत्वमाचार्यपादानुगृहीतमिति न कश्चिद्विरोधः । एतत्तत्वं सत्पथरक्षायामस्माभिः प्रपञ्चितम् ।

</details>



<details open><summary>विश्वास-प्रस्तुतिः</summary>

वापी कूपतटाकादौ बाह्यदेशान्मृदं नाहरेत् । मणिबन्धात्परतः जले मृत्तिकां गृहीत्वा शौचं कुर्यात् । जलस्यारत्निमात्रात्परतः स्थले स्थित्वा शौचं कुर्यात् ।
</details>

<details><summary>मूलम्</summary>

वापी कूपतटाकादौ बाह्यदेशान्मृदं नाहरेत् । मणिबन्धात्परतः जले मृत्तिकां गृहीत्वा शौचं कुर्यात् । जलस्यारत्निमात्रात्परतः स्थले स्थित्वा शौचं कुर्यात् ।
</details>



[[43]]

<details><summary>आह्निकार्थप्रकाशिका</summary>

वाप्यादौ विशेषमाह - **वापीकूपे**ति । स्मृतिरत्नाकरे चन्द्रिकायां यदाकथञ्चिदुद्धरणमपि न सम्भवति तदा विशेषमाह विवस्वान् 

> अरत्निमात्रं जलं मुक्त्वा कुर्याच्छौचमनुद्धृत 

इति । यमः -

> वापीकूपतटाकेषु नाहरेद्बाह्यमृत्तिकाम् ।  
अन्तर्जलगता ग्राह्याः परतो मणिबन्धनात् ॥  
आद्यन्तयोस्तु शौचानामद्भिः प्रक्षालनं स्मृतम् ।  
सुनिर्णिक्ते मृदं दद्यात् मृदन्ते जलमेव च ॥ 

इति । कट्यादिमृद्वचनं मलसम्बन्धशङ्काविषयमित्याचारादभिहितम् । एवं शलाकादिना नवशोधनमृत्सेचनादिकमपि कर्तव्यम् । रत्नाकरादौ विस्तरो द्रष्टव्यः ।
</details>



<details open><summary>विश्वास-प्रस्तुतिः</summary>

ततो मूत्रे चतुष्षड्वा पुरीषेऽष्टौ द्वादश वा वामभागे आसीनो गण्डूषान् कृत्वा,
</details>

<details><summary>मूलम्</summary>

ततो मूत्रे चतुष्षड्वा पुरीषेऽष्टौ द्वादश वा वामभागे आसीनो गण्डूषान् कृत्वा,
</details>



<details><summary>आह्निकार्थप्रकाशिका</summary>

अथ गण्डूषाचमनादिकमाह **तत इति** । स्मृतिरत्नाकरे - 

> मूत्रे पुरीषे भुक्त्यन्ते तथैवाभक्ष्यभक्ष्यणे ।  
चतुरष्टद्विषड्द्व्यष्टगण्डूषैस्तु विशुद्ध्यति ॥ 

इति ।
</details>



<details open><summary>विश्वास-प्रस्तुतिः</summary>

अन्तर्जानुगतकरयुग्मस्स्वसूत्रसंहिताद्युक्तप्रकारेण 

> विण्मूत्रोत्सर्जने त्रयम् 

इत्युक्तरीत्या मूत्रपुरीषोत्सर्जने त्रिराचम्य, 
</details>

<details><summary>मूलम्</summary>

अन्तर्जानुगतकरयुग्मस्स्वसूत्रसंहिताद्युक्तप्रकारेण 

> विण्मूत्रोत्सर्जने त्रयम् 

इत्युक्तरीत्या मूत्रपुरीषोत्सर्जने त्रिराचम्य, 
</details>

 

[[44]]

<details><summary>आह्निकार्थप्रकाशिका</summary>

तत आचमनमाह - **अन्तर्जानुगतकरयुग्म** इति । तदुक्तं -

> चतुर्धा मणिबन्धस्थं तोयं कृत्वा सुनिर्मलम् ।  
बुद्बुदाद्यैर्विनिर्मुक्तं पिबेद्विप्रो हृदा ततः ॥  
एकैकां ह्रासयेन्मात्रां वर्णत्रयमनुक्रमात् ।  
पाणिना क्षालितेनैव पुनराचामयेद्बुधः ॥

इति । आचमनप्रकाराश्च बहुधा धर्मशास्त्रेषु भगवच्छास्त्रेषु च प्रतिपादिताः । तत्र 

> स्वसूत्रोक्तमन्यद्वा यथाधिगमम् आचमनं कुर्यात् 

इति । वासिष्ठसंहितायां - 

> गोकर्णाकृतिहस्तेन मुक्त्वाङ्गुष्ठकनिष्ठिते ।  
संवीक्ष्य ब्रह्मतीर्थेन द्विज आचमनं चरेत् ॥  
चतुर्मन्त्रेण वा कुर्यान्नित्यमाचमनं बुधः ।  
अङ्गानां स्पर्शनं कुर्यात् केशवाद्यैश्च नामभिः ॥  
अष्टाक्षरेण वा कुर्यात् द्वादशार्णेन वा पुनः ।  
नामत्रयेण वा नित्यं द्विज आचमनं चरेत् ॥

इति वासिष्ठसंहितावचनविहितेषु नामत्रयकरणकाचमनकेशवादिमन्त्रकरणकाङ्गस्पर्शाश्शिष्टपरिगृहीताः । स्पृष्टव्यान्यङ्गानि कानीत्यपेक्षायां, पञ्चरात्रविहितनामत्रयकरणकाचमनस्य पञ्चरात्रविहितस्पर्शकर्मीभूतान्यङ्गान्येव स्वीकार्याणि - न धर्मशास्त्रोक्तान्यङ्गानि आचार्यपादैः धर्मशास्त्रोक्तस्य भगवच्छास्त्रोक्तस्य वाधिगमसिद्धस्य ग्राह्यत्वानुशासनात्, भगवच्छास्त्रविहितनामत्रयकरणकाचमनानुष्ठाने धर्मशास्त्रविहिताङ्गस्पर्शाङ्गीकारे उदाहृतश्रीसूक्तिविरोधप्रसङ्गादनौचित्याच्च । 

पारमेश्वरे -

> द्विरामृज्य मुखं पुनः, 
>
> अङ्गुष्ठानामिकां कृत्वा नेत्रे स्पृष्ट्वा च वारिणा ।  
तथैव तर्जनीं कृत्वा तथा ते नासिकापुटे ॥  
कनिष्ठिकां ततः कृत्वा तेनैव श्रवणे क्षिपेत् ।  
तथैव मध्यमां कृत्वा बाहुदेशावुभौ स्पृशेत् ॥  
तेनैव नाभिदेशं च सर्वैर्युक्तश्शिरस्स्पृशेत् ।  

इत्यङ्गस्पर्शप्रमाणमस्ति । आह्निककाण्डोदाहृतदक्षवचनेनापि हृदयव्यतिरिक्ताङ्गस्पर्श एव प्रतिपन्नः । एवं च, केशवादिभिर्नमोन्तैः मुखे द्विः परामर्शप्रभृतिनेत्रनासापुटश्रवणबाहुद्वयनाभिशिरस्तु, उदाहृतवचनविहिताङ्गुलीभिस्स्पर्शाश्शिष्टाचारानुगुणाः । न च पारमेश्वरोदाहृतवामहस्ततलप्रोक्षणादित्यागेन मुखनेत्रादिस्पर्शमात्रानुष्ठानमयुक्तमिति वाच्यम्, आचार्यानुगुण्येन तावन्मात्रस्य ग्राह्यत्वात् । 

[[45]]

यथा दशरात्रादिपूर्णशावाशौचकालातिक्रमविषये 

> आत्रिपक्षात् त्रिरात्रं स्यात् 

इति देवलवचने आत्रिपक्षादित्यं सम्परित्यज्य 

> आत्रिमासात्त्रिरात्रं स्यात् 

इति । वृद्धवसिष्ठवचने -

> अहस्तु नवमादर्वाग् 

इत्यंशं परित्यज्य, शेषमादाय शिष्टाचारानुसारेण 

> त्रिरात्रं त्रिषु मासेषु पक्षिण्येव ततस्त्रिषु ।  
ततोऽहष्षट्स्वथ स्नानं दशरात्रात्यघश्रुतौ ॥

इत्याशौचं सार्वभौमोक्तं, एवं यथाधिगममित्याचार्यपादानुगृहीतत्वेन पूर्वोक्तपारमेश्वरवचनसिद्धाङ्गस्पर्शानुष्ठानं न्याय्यम् । यत्पराह्निकोक्तमच्च्युतादिमन्त्रवदाचमनं केशवाय नम इत्याद्यैः कपोलनेत्रनासिकापुटश्रोत्रभुजद्वयस्पर्शानन्तरं पद्मनाभाय नम इति मन्त्रेण नाभिहृदयस्पर्श इति । यदपराह्निकेऽच्युतादिमन्त्रयुक्ताऽऽचमनं केशवाय नम इत्योष्ठोपरि परामर्शः नारायणादिमन्त्रैः नेत्रनासाश्रोत्रभुजद्वयनाभिहृदयशिरस्स्पर्श इत्यभिहितं, तत्पूर्वोपदर्शितरीत्या धर्मशास्त्रविहिते भगवच्छास्त्रविहिते वा आचमनेऽनन्तर्गतत्वात् उपात्ताचार्यपादश्रीसूक्तिविरुद्धत्वाच्चोपेक्ष्यम् । रत्नाकरे दक्षः -

> गोकर्णाकृतिहस्तेन त्रिः पिबेद्ब्रह्मतीर्थतः ।  

देवलः - 

> अप्सु प्राप्तासु हृदयं ब्राह्मणश्शुद्धिमाप्नुयात् ।  
राजन्यः कण्ठतालुं च वैश्यश्शूद्रस्तथा स्त्रियः ॥ 

[[46]]

याज्ञवल्क्यः - 

> शुध्येरन् स्त्री च शूद्राश्च सकृत्स्पृष्टाभिरन्ततः । 

अन्ततः तालुना सकृत्स्पृष्टाभिः स्त्रियश्च शूद्राश्च शुद्ध्यन्तीत्यर्थः । व्यासः - 

> संहताङ्गुलिना तोयं गृहीत्वा पाणिना द्विजः ।  
मुक्त्वाङ्गुष्ठकनिष्ठे तु शेषेणाचमनं चरेत् ॥  

संवर्तः -

> शिरः प्रावृत्य कण्ठं वा तिष्ठन् मुक्तशिखोऽपि वा ।  
अकृत्वा पादयोश्शौचमाचान्तोऽप्यशुचिर्भवेत् ॥

आपस्तम्बः - 

> जान्वोरधस्तात्सलिले उपविष्ट उपस्पृशेत् ।  
जलाशयाद्यास्वाचामेदूर्ध्वमम्भस्सु संस्थितः ॥ 

दक्षः - 

> स्नात्वा चामेद्यदा विप्रः पादौ कृत्वा जले स्थले ।  
उभयोरप्यसौ शुद्धः ततः कर्मक्षमो भवेत् ॥ 

भरद्वाजः - 

> स्नानपानक्षुतस्वापहोमभोजनकर्मसु ।  
रथ्योपसर्पणे मूत्रविडुत्सृष्टौ द्विराचमेत् ॥  
जपे श्मशानाक्रमणे परिधाने च वाससः ।  
चत्वरक्रमणे चैव द्विजातिर्द्विरुपस्पृशेत् ॥

याज्ञवल्क्यः - 

> स्नात्वा पीत्वा क्षुते सुप्ते भुक्त्वा रथ्योपसर्पणे ।  
आचान्तः पुनराचामेत् वासो विपरिधाय च ॥

स्मृतिरत्ने - 

> दाने प्रतिग्रहे होमे जपे सन्ध्यात्रये तथा ।  
बलिकर्मणि चाचामेदादौ द्विस्सकृदन्ततः ।  
भोजने च तथा चामेदादावन्ते च नित्यशः । 

विष्णुः - 

> रथ्यामाक्रम्य कृतमूत्रपुरीषः चण्डालभाषणे च । 

बोधायनः -

> भोजने हवने दाने उपहारे प्रतिग्रहे ।  
हविर्भक्षणकाले च द्विर्द्विराचमनं स्मृतम् ॥ 

उपहारः, देवार्चनम् । इत्यादीनि पुनराचमननिमित्ततत्प्रमाणानि तत्रैव द्रष्टव्यानि । स्नात्वाचामेदिति दक्षवचनं स्नानोत्तरार्द्रवस्त्रकर्तृकाचमनमात्रविषयमिति माधवीयाह्निककाण्डयोरुक्तम् । 
</details>

[[47]]



<details open><summary>विश्वास-प्रस्तुतिः</summary>

तत आचमनद्वयपूर्वकं 

> षोडशाङ्गुलिदीर्घैस्तु वक्रग्रन्धिविवर्जितैः ।  
अर्कन्यग्रोधखदिरकरञ्जककुभादयः ।  
शरजोदुम्बराश्वत्थल्पक्षदर्भांश्च वैणवान् ॥

इत्युक्तलक्षणान् दन्तकाष्ठान् [^२] सर्षिच्छन्दोधिदैवतम् ।

[^२]: दन्तधावनमन्त्रस्य मार्कण्डेय ऋषिः, अनुष्टुप्छन्दः, वनस्पतिर्देवता ।

> आयुर्बलं यशो वर्चः प्रजां पशु वसूनि च ।  
ब्रह्मप्रज्ञाञ्च मेधाश्च त्वन्नो देहि वनस्पते ॥ 

इति मन्त्रेणाभिमन्त्र्य गृह्णीयात् । काष्ठनिषेधतिथिषु च तत्तत्पर्णानि तृणं वा गृह्णीयात् । एकादश्यमावास्ययोस्तु जम्बुप्लक्षाम्रपर्णान्येव गृह्णीयात्, नान्यत् । तेनैव मन्त्रेणावकुण्ठितशिराः भोजने यावन्तो नियमास्तावन्नियमसहितं दन्तधावनं कुर्यात् । जिह्वानिर्लेखनं च कृत्वा, दन्तकाष्ठं प्रक्षाल्य, निर्ऋत्यां शुद्धदेशे निरस्य, षोडशगण्डूषान् कुर्यात् । दन्तधावनासम्भवे, द्वादश गण्डूषान् कृत्वा, द्विराचम्य
</details>

<details><summary>मूलम्</summary>

तत आचमनद्वयपूर्वकं 

> षोडशाङ्गुलिदीर्घैस्तु वक्रग्रन्धिविवर्जितैः ।  
अर्कन्यग्रोधखदिरकरञ्जककुभादयः ।  
शरजोदुम्बराश्वत्थल्पक्षदर्भांश्च वैणवान् ॥

इत्युक्तलक्षणान् दन्तकाष्ठान् [^२] सर्षिच्छन्दोधिदैवतम् ।

[^२]: दन्तधावनमन्त्रस्य मार्कण्डेय ऋषिः, अनुष्टुप्छन्दः, वनस्पतिर्देवता ।

> आयुर्बलं यशो वर्चः प्रजां पशु वसूनि च ।  
ब्रह्मप्रज्ञाञ्च मेधाश्च त्वन्नो देहि वनस्पते ॥ 

इति मन्त्रेणाभिमन्त्र्य गृह्णीयात् । काष्ठनिषेधतिथिषु च तत्तत्पर्णानि तृणं वा गृह्णीयात् । एकादश्यमावास्ययोस्तु जम्बुप्लक्षाम्रपर्णान्येव गृह्णीयात्, नान्यत् । तेनैव मन्त्रेणावकुण्ठितशिराः भोजने यावन्तो नियमास्तावन्नियमसहितं दन्तधावनं कुर्यात् । जिह्वानिर्लेखनं च कृत्वा, दन्तकाष्ठं प्रक्षाल्य, निर्ऋत्यां शुद्धदेशे निरस्य, षोडशगण्डूषान् कुर्यात् । दन्तधावनासम्भवे, द्वादश गण्डूषान् कृत्वा, द्विराचम्य
</details>

 

<details><summary>आह्निकार्थप्रकाशिका</summary>

अथ दन्तधावनमाह - **तत आचमनद्वयपूर्वकमि**ति । तदुक्तं - 

> आचमनोक्त्यनन्तरञ्च दन्तधावनमुखशोधनप्रकारः पारमेश्वरे उक्तः - 
>
>> एवं प्रक्षाल्य विधिवदाचम्य प्रयतश्शुचिः ।  
प्राङ्मुखोदङ्मुखो वापि उपविश्यासनं ततः ।  
अर्कादिभिरपामार्गैः कारयेद्दन्तधावनम् ॥  
प्रातर्हृत्वा च मृद्वग्रं कषायकटुतिक्तकम् ।  
भक्षयेद्दन्तकाष्ठञ्च दन्तमांसा [^३] न्यपीडयन् ॥

[^३]: न्यबाधयन् इति पाठान्तरम् ।

अर्कन्यग्रोधेत्यादिमूलस्थवचनं पारमेश्वरोक्तं -

> आम्राङ्कुरमपामार्गमर्जुनं धातकी शमी ।  
अन्यानि च पवित्राणि तेषु सम्पन्नमाहरेत् ॥ 

इति । अत्राभक्षणीयस्यापि दन्तकाष्ठस्य भक्षणोक्तिः भक्षणवदाद्यन्ताचमनादिप्राप्त्यर्था । पाद्मेऽप्येवं दन्तधावनमुक्तमित्यादि – 

> अत्र सर्वत्र प्रतिषिद्धानां वर्जनं सर्वत्र विहितानां [^४] ग्रहणं क्वचिद्विहितानां क्वचिच्च प्रतिषिद्धानां गत्यभावे ग्रहणम् इति निष्कर्षः । एवं सर्वत्र भाव्यम् ।

[^४]: उपादानञ्च इति पाठान्तरम् ।

यथोक्तलक्षणं दन्तकाष्ठं समन्त्रकं गृहीत्वा 

> आयुर्बलम् 

इत्यादिस्मार्तमन्त्रपूर्वकं प्रादक्षण्येन प्रथममधरतो दन्तधावनं कुर्यात् । काष्ठालाभादिदशासु तत्तत्तरुपर्णैस्तृणैर्वा - तेषामप्यभावे द्वादशगण्डूषैः मुखशुद्धिः इत्यादि । 

[[48]]

अत्र 

> प्रतिपत्पर्वषष्ठीषु चतुर्दश्यष्टमीषु च ।  
दन्तानां काष्ठसंयोगो दहत्यासप्तमात्कुलम् ॥  
अष्टम्यां च चतुर्दश्यां पञ्चदश्यां त्रिजन्मसु ।  
तैलं मांसं व्यवायञ्च दन्तकाष्ठञ्च वर्जयेत् ॥ 

इत्यादिभिः प्रतिषिद्धदिनानि ग्राह्याणि । भक्षयेद्दन्तकाष्ठञ्चेत्यत्र भक्षणाङ्गाचमनविधौ पूर्वप्रदर्शिततात्पर्यवर्णनस्योचिततया भक्षयेदित्यस्यास्य प्रवेशे तात्पर्यमिति रत्नाकरोक्तं न सम्यक् । सर्वत्र सर्वेषु प्रमाणेषु - भगवच्छास्त्रेषु धर्मशास्त्रेष्विति यावत् । 

पारमेश्वरोक्तानां दन्तकाष्ठानां पाद्मोक्तानाम् - 

> अपामार्गश्च निम्बश्च जम्ब्वाम्रार्कद्रुमास्तथा ।  
एते प्रशस्ताः कथिता दन्तधावनकर्मणि ।  
अन्ये द्रुमा निषिद्धास्स्युस्सर्वधा द्विजधावने ॥ 

इति वासिष्ठसंहिताविहितानाञ्चैककण्ठ्येन दन्तधावनसाधनतया प्रतिपन्ननिम्बार्कन्यग्रोधादिव्यतिरिक्ता वृक्षादयो भगवच्छास्त्रे प्रतिषिद्धाः । स्मृतिरत्नाकरे मार्कण्डेयोशनोभारद्वाजस्मृतिभिः केचन वृक्षा निषिद्धाः । उभयशास्त्रनिषिद्धा वर्ज्याः । उभयविहिता उपादेयाः, एकशास्त्रे निषिद्धानामन्यशास्त्रे विहितानां गत्यभावे ग्रहणमिति फलितम् । एवं 

> पयोभिस्सह तर्जन्या 

इति भगवच्छास्त्रे विहिततर्जनीग्रहणस्य 

> तृणपर्णोदकानामङ्गुल्या वा दन्तान् धावयेत् प्रदेशिनीवर्जम्  

इति स्मृत्युक्तप्रदेशिनीनिषेधस्य च व्यवस्था आस्थेया ॥

यत्तु - पारमेश्वरोक्तेषु पाद्मोक्तान्येव ग्राह्याणि, इतराणि तु गत्यन्तराभावे ग्राह्याणि, 

> एकादश 

इति सङ्ख्यया इतरेषां निषिद्धत्वात् । तदभिप्रायेण हि अत्र 

> सर्वत्र प्रतिषिद्धानाम्  

इत्याद्युच्यत इति, 

> सर्वत्र प्रतिषिद्धानामिति श्रीसूक्तेर्भगवच्छात्रमात्रविषयत्वमिति चान्योक्तं; तदसङ्गतम् - 
>
>> एकादश च 
>
> इति पाद्मवचनस्थचकारेण पारमेश्वरोक्तसमुच्चयेन, 
>
>> एकादश 
>
> इति सङ्ख्यानिर्देशस्य इतरनिषेधपरत्वासम्भवात् । शौचस्नानादिषु भगवच्छास्त्रधर्मशास्त्रवचनानामाचार्यपादोदाहृतत्वेन उभयत्र दन्तकाष्ठविधिप्रतिषेधदर्शनेन च 
>
>> सर्वत्र 
>
> इत्यादि श्रीसूक्तेस्तदुभयविषयत्वौचित्यात् । एवं सर्वत्र भाव्यं, दन्तकाष्ठविषयविहितप्रतिषिद्धव्यवस्थाविहितप्रतिषिद्धक्रियान्तरविषयेऽपि भाव्येत्यर्थः ॥

[[49]]

अत्र 

> जान्वोरन्तःकरौ कृत्वा कुक्कुटासनमास्थितः ।  
शिरः प्रच्छाद्य वस्त्रेण एकान्ते प्रयतो बुधः ॥  
मौनेन सह कुर्वीत दन्तधावनमुत्तमम् ।  
भुक्तकाले तु नियमा यावन्तस्सम्प्रकीर्तिताः ॥  
तावन्तो नियमाः सर्वे दन्तधावनकर्मणि 

इति वासिष्ठसंहितावचनानि, 

> यावन्तो नियमाः प्रोक्ता द्विजश्रेष्ठस्य भुञ्जतः ।  
प्रेक्ष्याप्रेक्ष्येषु कर्तव्या दन्तधावनकर्मणि ॥

इति स्मृतिसङ्ग्रहवचनञ्च 

> आयुरित्यादिमन्त्रोऽयमुक्तश्शाखाभिमन्त्रणे ।  
विनाभिमन्त्रणं तूष्णीं वृथा स्याद्दन्तधावनम् ॥  
अस्य प्रजापतिर्ऋषिश्छन्दोऽनुष्टुप् वनस्पतिः ।  
देवतेति हृदि स्मृत्वा मन्त्रारम्भे वदेत् बुधः ॥  
अभिमन्त्र्य हृतां शाखां मन्त्रेणानेन वै द्विजः ।  
अधरोर्ध्वक्रमेणैव शोधयेच्छाखया तया ॥ 

इति रत्नाकरस्थवचनानि, 

> प्राङ्मुखः प्रागुदङ्मुखो वा दन्तधावनं कुर्यात् नान्यदिङ्मुखः 

इति रत्नकरोक्तम्, 

> तृणपर्णैस्सदा कुर्यादमां चैकादशीं विना ।  
तयोरपि च कुर्वीत जम्बूप्लक्षरसालकैः ॥ 

इति । मुक्ताफलस्थवचनम्, 

> दन्तान्संशोध्य निर्लिह्य जिह्वां गण्डूषयेन्मुहुः 

इति नारायणमुन्युक्तं चानुसन्धेयानीत्यन्यत्र विस्तरः । 

दन्तधावनानन्तरं 

> द्विराचम्य 

इत्युक्तिः,

> भोजने च 
 
इत्यादिवचनविहिताद्यन्ताचमनद्वयस्य दन्तकाष्ठभक्षणविधिवाक्यात् दन्तधावनाङ्गतया विहितत्वस्य पूर्वं दर्शितत्वादिति ध्येयम् ।
</details>



<details open><summary>विश्वास-प्रस्तुतिः</summary>

भगवद्भागवताधिष्ठितं तीर्थं गत्वा, तीरं संशोध्य, मृद्वारिभिस्सुप्रक्षालितपाणिपादो  द्विराचम्य, त्रिः प्राणानायम्य, गुरुपरम्परास्मरणपूर्वकं 

> स्वशेष-भूतेन मया स्वीयैः सर्वपरिच्छदैः ।  
विधातुं प्रीतमात्मानं देवः प्रक्रमते स्वयम् ॥ 

हरिः ओं तत् श्रीगोविन्देत्यादि अस्यां शुभतिथौ श्रीभगवदाज्ञया भगवत्प्रीत्यर्थं कर्मण्यतासिद्ध्यर्थम्
</details>

<details><summary>मूलम्</summary>

भगवद्भागवताधिष्ठितं तीर्थं गत्वा, तीरं संशोध्य, मृद्वारिभिस्सुप्रक्षालितपाणिपादो  द्विराचम्य, त्रिः प्राणानायम्य, गुरुपरम्परास्मरणपूर्वकं 

> स्वशेष-भूतेन मया स्वीयैः सर्वपरिच्छदैः ।  
विधातुं प्रीतमात्मानं देवः प्रक्रमते स्वयम् ॥ 

हरिः ओं तत् श्रीगोविन्देत्यादि अस्यां शुभतिथौ श्रीभगवदाज्ञया भगवत्प्रीत्यर्थं कर्मण्यतासिद्ध्यर्थम्
</details>



[[50]]

<details><summary>आह्निकार्थप्रकाशिका</summary>

ततस्तीर्थागमनस्नानादिकमाह - **भगवद्भागवताधिष्ठितं तीर्थं गत्वे**त्यादि । तदुक्तम् – 

> तत्र यत् शुद्धेः पूर्वं जलाशयगमनमुक्तम्, तत्र भागवतं भागवताश्रितं च तीर्थं विवक्षितम्, यथाहुः – 
>
>> तीर्थं भागवतं शुद्धमुपगच्छेन्मनोहरम् 
>
> इति । 
>
>> ततस्तीर्थं समासाद्य शुद्धं भागवताश्रितम् 
>
> इति । स्मरन्ति च 
>
>> जलं शुद्धमशुद्धं वा विष्णुवास्तुसमीपतः (गं) ।  
विष्णुगङ्गासमं तीर्थं महापातकनाशनम् ॥ 
>
> इत्यादि 
>
>> यत्र भागवताः स्नानं कुर्वन्ति विमलाशयाः ।  
तत्तीर्थमधिकं विद्धि सर्वपापप्रणाशनम् ॥ 

इति ।
</details>



<details open><summary>विश्वास-प्रस्तुतिः</summary>

अस्मिन् तीर्थे अस्यां नद्यां वा प्रातः स्नानं करिष्य इति सङ्कल्प्य,
</details>

<details><summary>मूलम्</summary>

अस्मिन् तीर्थे अस्यां नद्यां वा प्रातः स्नानं करिष्य इति सङ्कल्प्य,
</details>



<details><summary>आह्निकार्थप्रकाशिका</summary>

स्नानसङ्कल्पमाह - **तीर्थे नद्यां वा प्रातः स्नानं करिष्य इति सङ्कल्प्य** इति । 

> आयम्यासून् करिष्ये सकलशुभकृते यज्ञसूत्रप्रतिष्ठाम् 

इत्याचार्यपादश्रीसूक्त्यनुसारेणैव दीक्षितव्यतिरिक्तत्रैविद्यानामिज्याव्यतिरिक्तक्रियासङ्कल्पः कार्यः । इज्यायां तु सङ्कल्पः 

> कृतं च 

इत्यादिरूपः, शिष्टानुष्ठानमपि तथैवेति हृदयम् । एतेन स्नानकाले अभिगमनेन भगवत्कर्मणा भगवन्तं वासुदेवमर्चयिष्यामीति सङ्कल्पं, क्रियान्तरेषु तत्तत्कर्मणा भगवन्तमर्चयिष्यामीति सङ्कल्पं च वदतामपरेषां पक्षः आचार्यपादश्रीसूक्तिशिष्टानुष्ठानविरुद्धः । पाञ्चरात्रिकाणामेव तथा सङ्कल्पोक्तेः ॥
</details>

[[51]]



<details open><summary>विश्वास-प्रस्तुतिः</summary>

अस्त्राभिमृष्टकाष्ठादिना मूलमन्त्रेण शुद्धदेशान्मृदमादाय द्विधा विभज्य तीरे निधायाभ्युक्ष्य, एकेनाधिकभागेन देहं सर्वतः प्रक्षाल्य, त्रिर्निमज्योत्तीर्याचम्यासीनो भगवन्तं ध्यायन् मूलमन्त्रेण प्राणायामत्रयं कृत्वा, अन्यमृद्भागमादाय दक्षिणपाणिना वामपाणितलस्यादौ मध्येऽन्ते च त्रिधा कृत्वा, पृथक्पृथक्सम्प्रोक्ष्य, मूलमन्त्रेणाभिमन्त्र्य, आदिमभागेनावाहयिष्यमाणगङ्गायाः पीठमन्तर्वारि कल्पयित्वा,  मध्यमभागेन साङ्गुष्ठतर्जन्यास्त्रमन्त्रेण सच्छोटं स्नानविघ्नकरान्निरस्य अन्तिमभागेन पाणिभ्यां मूलमन्त्रेण स्वगात्रमनुलिप्य जलं प्रविश्य कल्पितपीठे 

> आवाहयामि त्वां देवि स्नानार्थमिह सुन्दरि ।  
एहि गङ्गे नमस्तुभ्यं सर्वतीर्थसमन्विते ॥ 

इत्युदकाञ्जलिना गङ्गामावाह्य, उदकाञ्जलिमादाय 

> विष्णुवामपदाङ्गुष्ठनखस्रोतोविनिस्सृते ।  
तद्भक्तिविघ्नरूपा त्वं गङ्गे मां मोचयैनसः ॥ 

इत्यर्घ्यं दत्वा, उदकाञ्जलिमादाय मूलमन्त्रेण सप्तकृत्वोऽभिमन्त्र्य स्वमूर्ध्नि सिञ्चेत् । एवं त्रिः पञ्चकृत्वस्सप्तकृत्वोवाऽवसिच्य, दक्षिणेन पाणिना जलमादाय त्रिः पञ्चकृत्वो वा मूलमन्त्रेणाभिमन्त्र्य पीत्वाचम्य, मूलमन्त्रेण स्वात्मानं प्रोक्ष्य परिषिच्य तीर्थे निमग्नो भगवत्पादारविन्दे विन्यस्तशिरस्कः यावच्छक्ति मूलमन्त्रं जप्त्वाऽदित्यमण्डलान्तःस्थं हरिन्ध्यात्वाभिवीक्ष्योत्तीर्य दक्षिणपादं जले वामपादं स्थले च निधायासीनो द्विराचम्य तीरस्थस्सन्
</details>

<details><summary>मूलम्</summary>

अस्त्राभिमृष्टकाष्ठादिना मूलमन्त्रेण शुद्धदेशान्मृदमादाय द्विधा विभज्य तीरे निधायाभ्युक्ष्य, एकेनाधिकभागेन देहं सर्वतः प्रक्षाल्य, त्रिर्निमज्योत्तीर्याचम्यासीनो भगवन्तं ध्यायन् मूलमन्त्रेण प्राणायामत्रयं कृत्वा, अन्यमृद्भागमादाय दक्षिणपाणिना वामपाणितलस्यादौ मध्येऽन्ते च त्रिधा कृत्वा, पृथक्पृथक्सम्प्रोक्ष्य, मूलमन्त्रेणाभिमन्त्र्य, आदिमभागेनावाहयिष्यमाणगङ्गायाः पीठमन्तर्वारि कल्पयित्वा,  मध्यमभागेन साङ्गुष्ठतर्जन्यास्त्रमन्त्रेण सच्छोटं स्नानविघ्नकरान्निरस्य अन्तिमभागेन पाणिभ्यां मूलमन्त्रेण स्वगात्रमनुलिप्य जलं प्रविश्य कल्पितपीठे 

> आवाहयामि त्वां देवि स्नानार्थमिह सुन्दरि ।  
एहि गङ्गे नमस्तुभ्यं सर्वतीर्थसमन्विते ॥ 

इत्युदकाञ्जलिना गङ्गामावाह्य, उदकाञ्जलिमादाय 

> विष्णुवामपदाङ्गुष्ठनखस्रोतोविनिस्सृते ।  
तद्भक्तिविघ्नरूपा त्वं गङ्गे मां मोचयैनसः ॥ 

इत्यर्घ्यं दत्वा, उदकाञ्जलिमादाय मूलमन्त्रेण सप्तकृत्वोऽभिमन्त्र्य स्वमूर्ध्नि सिञ्चेत् । एवं त्रिः पञ्चकृत्वस्सप्तकृत्वोवाऽवसिच्य, दक्षिणेन पाणिना जलमादाय त्रिः पञ्चकृत्वो वा मूलमन्त्रेणाभिमन्त्र्य पीत्वाचम्य, मूलमन्त्रेण स्वात्मानं प्रोक्ष्य परिषिच्य तीर्थे निमग्नो भगवत्पादारविन्दे विन्यस्तशिरस्कः यावच्छक्ति मूलमन्त्रं जप्त्वाऽदित्यमण्डलान्तःस्थं हरिन्ध्यात्वाभिवीक्ष्योत्तीर्य दक्षिणपादं जले वामपादं स्थले च निधायासीनो द्विराचम्य तीरस्थस्सन्
</details>



[[52]]

<details><summary>आह्निकार्थप्रकाशिका</summary>

अथ भगवच्छास्त्रोक्तस्नानविशेषमाह - **अस्त्रमन्त्रे**ति । अयं स्नानविशेषः श्रीभाष्यकारैरिज्याकालेऽभिहितः । तदुक्तिम् - 

> एवं गृहीतस्नानोपकरणस्तीर्थमासाद्य मुखशोधनपर्यन्तं कृत्वा वक्ष्यमाणक्रमेण तीर्थावगाहनपूर्वकं सर्वक्रियामूलभूतं स्नानमाचरेत् । प्रातःस्नानस्य नित्यत्वं प्रभावश्च तत्र तत्र द्रष्टव्यः 

इति । वक्ष्यमाणक्रमेण = इत्यारम्भे वक्ष्यमाणक्रमेण । आचार्यपादकृतनित्यव्याख्याया एकदेशिभिरपहृतत्वात् आचार्यपादश्रीसूक्तौ स्नानविशेषादर्शनमिति प्रपञ्चयिष्यते । तत्र प्रमाणानि अहिर्बुध्न्यवचनानि इज्याप्रकरणे प्रर्दयिष्यन्ते । 

> समाचम्य शुचौ देशे गृह्णीयात् स्नानमृत्तिकाम् ।  
अस्त्राभिमृष्टैः काष्ठाद्यैः स्वमन्त्रेणैव वाग्यतः ॥  
तां विभज्य द्विधा तीरे न्यस्याभ्यज्य मृदोस्तयोः ।  
भागेनैकेन महता देहं प्रक्षाल्य सर्वतः ॥  
ततो जलं प्रविश्य त्रिर्निमज्ज्योत्तीर्य संयतः ।  
आसीनश्शोधिते तीरे समाचम्य यथाविधि ॥  
अन्यं मृद्भागमादाय न्यसेद्दक्षिणपाणिना ।  
वामपाणितलस्यादौ मध्येऽन्ते च समन्त्रकम् ॥  
तत आदिममृद्भागमन्तर्वारिणि निक्षिपेत् ।  
पीठार्थमागमिष्यन्त्या गङ्गायाः स्नातुमात्मनः ॥
मध्यमेन मृदंशेन बध्नीयात्सकला दिशः ।  
साङ्गुष्ठतर्जन्यास्त्रेण स्नानविघ्नकरान् क्षिपेत् ॥  
पश्चादग्रिमभागेन स्वगात्रमनुलिप्य च ।  
स्वमन्त्रेणैव पाणिभ्यां प्रविशेच्च जलं ततः ॥  
पाणिभ्यां जलमादाय तीर्थायार्घ्यप्रदित्सया ।  
तिष्ठन्नावाहयेद्गङ्गां सर्वतीर्थसमन्विताम् ॥  
आवाहयामि त्वां देवि स्नानार्थमिह सुन्दरि ।  
एहि गङ्गे नमस्तुभ्यं सर्वतीर्थसमन्विते ॥  
विष्णुवामपदाङ्गुष्ठनखस्रोतोविनिस्सृते ।  
तद्भक्तिविघ्नरूपा त्वं गङ्गे मां मोचयैनसः ॥
>
> [[53]]
>
> एवमुच्चार्य दत्वार्घ्यं गङ्गायै सुरसिन्धवे ।  
तोयमादाय पाणिभ्यां त्रिर्मन्त्रेणाभिमन्त्र्य तत् ॥  
त्रिः पञ्चकृत्वो वा तेन सिञ्चेन्मूर्धानमात्मनः ।  
ततो दक्षिणहस्तेन समादाय जलं शुचि ॥  
त्रिर्वाथ पञ्चकृत्वो वा स्वमन्त्रेणाभिमन्त्र्य तत् ।  
पीत्वा पुनः समाचम्य प्रोक्षयेदात्मनस्तनुम् ॥ 

इति वङ्गिवंशेश्वरवचनान्यत्रानुसन्धेयानि । 

> स्वात्मानं सम्प्रोक्ष्य परिषिच्य 

इति नित्यग्रन्थेषु बहुषु सत्त्वात् अत्र तदुक्तिः । 

> गुरोर्नाम सदा जपेत् 

इति प्रमाणादाचाराच्च स्नानसमये स्वाचार्यप्रभृति भगवदन्ताचार्याणां श्रीमत्पदपूर्वकाणि नमोऽन्तानि चतुर्थ्यन्तनामानि कीर्तनीयानि । 

> गुरुपादोदकं सिञ्चेत् शिर आदौ तु पूर्ववत् 

इति वर्णाश्रमकाण्डस्थवचनमिहानुसन्धेयम् ।

यत्तु अन्योक्तम् - 

> न प्रातर्मृत्तिकास्नानम् 

इति स्मृतिवचनात् प्रातर्मृत्तिकास्नाननिषेधेऽपि 

> वक्ष्यमाणक्रमेण जलावगाहनादि 

इत्यादिनाचार्यपादैः प्रातर्मृत्तिकास्नानविधानेन पञ्चरात्रप्राबल्यावगमात् धर्मशास्त्रविहितस्नानं तदनभिमतमिति । तदयुक्तम् - 

> प्रातः सङ्क्षेपतः स्नानं होमार्थं तु विधीयते ।  
मृन्मन्त्रविधिनिष्पाद्यं मध्याह्ने तु सविस्तरम् ।  
कल्पत्वाद्धोमकालस्य बहुत्वात् स्नानकर्मणः ॥ 

इति रत्नाकरस्थदक्षकात्यायनवचनतो बहुमन्त्रयुक्तमृत्तिकास्नाननिषेधेन तत्र 

> न प्रातर्मृत्तिकास्नानम् 

इति सामान्यनिषेधस्य छागपशुन्यायेन पर्यवसानेन भगवच्छास्त्रविहितलघुमन्त्रकरणकसंक्षिप्तमृत्तिकास्नाननिषेधाप्रसक्त्या विरोधाभावात् । धर्मशास्त्रविहितस्नानमप्याचार्यपादाभिमतमिति सत्पथरक्षायां सम्यक् स्थापितमस्माभिः ।
</details>

[[54]]



<details open><summary>विश्वास-प्रस्तुतिः</summary>

वस्त्रखण्डद्वयेन प्रत्येकं शिरोऽङ्गं च संमृज्य व्याहृतिभिः 

> शुची॑ वो ह॒व्या म॑रुतः॒ शुची॑नां॒ शुचिं॑ हिनोम्यध्व॒रं शुचि॑भ्यः ।
ऋ॒तेन॑ स॒त्यमृ॑त॒साप॑ आय॒ञ्छुचि॑जन्मानः॒ शुच॑यः पाव॒काः ॥

इति मन्त्रेण शुष्कं वासः प्रोक्ष्य, 

> देवस्य त्वा सवितुः व्रसवेऽश्विनोर्बाहुभ्यां पूष्णो हस्ताभ्यामादद 

इत्यादाय, 

> उदुत्यं जातवेदसं देवं वहन्ति केतवः दृशे विश्वाय सूर्यम् 

इत्यादित्याय दर्शयित्वा, 

> अवधूतँरक्षोऽवधूता अरातयः 

इत्यवधूय, 

> अवहन्ती वितन्वाता कुर्वाणा चीरमात्मनः वासाँसि मम गावश्च अन्नपाने च सर्वदा ततो मे श्रियमावह 

इत्युच्चार्य, उपवीतं निवीतं कर्णे निधाय कौपीनं धृत्वा, जङ्घे मृज्जलाभ्यां संशोध्य, हस्तौ प्रक्षाल्य वस्त्रमुत्तरीयञ्च धृत्वा, मन्त्रस्नानं कुर्यात् । स्नानवस्त्रमनिष्पीड्य, स्वपार्श्वे निक्षिपेत्, न पुरतः ।
</details>

<details><summary>मूलम्</summary>

वस्त्रखण्डद्वयेन प्रत्येकं शिरोऽङ्गं च संमृज्य व्याहृतिभिः 

> शुची॑ वो ह॒व्या म॑रुतः॒ शुची॑नां॒ शुचिं॑ हिनोम्यध्व॒रं शुचि॑भ्यः ।
ऋ॒तेन॑ स॒त्यमृ॑त॒साप॑ आय॒ञ्छुचि॑जन्मानः॒ शुच॑यः पाव॒काः ॥

इति मन्त्रेण शुष्कं वासः प्रोक्ष्य, 

> देवस्य त्वा सवितुः व्रसवेऽश्विनोर्बाहुभ्यां पूष्णो हस्ताभ्यामादद 

इत्यादाय, 

> उदुत्यं जातवेदसं देवं वहन्ति केतवः दृशे विश्वाय सूर्यम् 

इत्यादित्याय दर्शयित्वा, 

> अवधूतँरक्षोऽवधूता अरातयः 

इत्यवधूय, 

> अवहन्ती वितन्वाता कुर्वाणा चीरमात्मनः वासाँसि मम गावश्च अन्नपाने च सर्वदा ततो मे श्रियमावह 

इत्युच्चार्य, उपवीतं निवीतं कर्णे निधाय कौपीनं धृत्वा, जङ्घे मृज्जलाभ्यां संशोध्य, हस्तौ प्रक्षाल्य वस्त्रमुत्तरीयञ्च धृत्वा, मन्त्रस्नानं कुर्यात् । स्नानवस्त्रमनिष्पीड्य, स्वपार्श्वे निक्षिपेत्, न पुरतः ।
</details>



<details><summary>आह्निकार्थप्रकाशिका</summary>

स्नानानन्तरं शिरस्सम्मार्जनवस्त्रग्रहणादिकमाह - **वस्त्रखण्डद्वयेने**त्यादिना । शाण्डिल्यः 

> चतुर्निमज्ज्य विधिवदाचम्यादाय वाससः ।  
खण्डद्वयं शिरोऽङ्गं च प्रत्येकं परिमार्जयेत् ॥  
अन्तराच्छाद्य कौपीनं वाससी परिधाय च ।  
उत्तरीयं सदा दध्यात्तद्विना नाचरेत् क्रियाः ॥  
शुचीवोहव्यामरुत इत्युक्त्वा शुद्धमम्बरम् ।  
सम्प्रोक्ष्य देवस्यत्वेति व्याहृत्यादाय चाम्बरम् ॥  
उदुत्यं जातवेदसमित्युक्त्वा दर्शयेत्ततः ।  
आवहन्तीत्युदाहृत्य परिधाय द्विराचमेत् ॥  

जाबालिः - 

> स्नात्वा निरस्य वस्त्रन्तु जङ्घे शोध्ये मृदंभसा ।  
अपवित्रीकृते ते तु कौपीनास्राववारिणा ॥

योगयाज्ञवल्क्यः - 

> स्नात्वैवं वाससी धौते अच्छिन्ने परिधापयेत् ।  
प्रक्षाल्योरू मृदद्भिश्च हस्तौ प्रक्षालयेत्ततः ॥

"अच्छिन्ने" इति शक्तिविषयम् । 

[[55]]

अत्रापस्तम्बः - 

> अप्रतिकृष्टं च शक्तिविषये । 

वसिष्ठः - 

> स्नानशाट्यां च दातव्या मृदस्तिस्रो विशुद्धये ।  
उत्तरीयं च निष्पीड्य तां च शेषं समाचरेत् ॥  

तां - स्नानशाटीं शेषं = सन्ध्यावन्दनादिकं कर्म, इति रत्नाकरस्थवचनानि, व्यासः - 

> नोत्तरीयमधः कुर्यान्नोपर्याधस्त्यमम्बरम् ।  
नान्तर्वासो विना जातु निवसेद्वसनं बुधः ॥ 

भृगुः -

> न रक्तमुल्बणं वासो न नीलं च प्रशस्यते ।  
दशाहीनं जलार्द्रं च वर्जयेदम्बरं बुधः ॥ 

इत्याह्निककाण्डस्थवचनद्वयं चात्र भाव्यानि ।

यत्तु कण्ठभूषणे - अत ऊर्ध्वं स्नातकस्यान्तः परिधानमेव कर्तव्यं, न कौपीनं, ब्रह्मचारिणो नान्तर्वासः अस्नातकत्वात्तस्य कौपीनमेव, 

> स्वोक्तं वासश्च कौपीनं धारयेत् प्रथमाश्रमी

इति भारद्वाजस्मृतेरिति गृहिकौपीननिषेध उक्तः, सोऽनुपपन्नः । गृहिकौपीनधारणस्य धर्मशास्त्रभगवच्छास्त्रशाण्डिल्यवृद्धहारीतस्मृतिविहितत्वेनावश्यधार्यत्वात् ।

वासिष्ठसंहिताप्रथमद्वितीयाध्याययोः – 

> यज्ञोपवीतं कर्णे तु दक्षिणे सन्निधाय च ।  
कटिसूत्रं सकौपीनमुत्तरीयं यथाक्रमम् ॥  
अन्तरीयं बहिर्वस्त्रं धृत्वाचम्य द्विरन्ततः ।  
कौपीनं सोत्तरीयं च कटिसूत्रसमन्वितम् ॥  
धृत्वा वस्त्रद्वयं शुद्धमाचम्य विधिवत्सुधीः । 

इति । वासिष्ठसंहिताद्वितीयाध्याये उत्तरतो वैश्वदेवपञ्चमहायज्ञविधानेन गृहस्थविषयत्वं सिद्धम् । शेषसंहितायाम् – 

> कौपीनं कटिसूत्रञ्च वस्त्रयुग्मं च धारयेत् । 

इदं प्रभावव्यवस्थाधिकारे सारप्रकाशिकोदाहृतम् । पराशरसंहिताप्रथमाध्याये 

> कौपीनं कटिसूत्रं च सयोक्त्रं चोत्तरीयकम् । 

च शब्दः अन्तरीयसमुच्चायकः, पूर्वोदाहृतवचनैकार्थ्यात् । 

[[56]]

योक्तृपदं वस्त्रोपरिबन्धनसूत्रपरम् । अन्तराच्छाद्येति शाण्डिल्यस्मृतिवचनं पूर्वमुदाहृतम् । वृद्धहारीतस्मृतौ - 

> धौतवस्त्रं चोत्तरीयं सकौपीनं धरेत्सितम् ।

इति । न चैतद्वचनजातं ब्रह्मचारिविषयं, तस्यान्तर्वस्त्राभावस्य कण्ठभूषणोक्तेः, अत्रान्तर्वस्त्रविधानेन गृहिविषयत्वध्रौव्यात् । न च शाण्डिल्यवचनस्थकौपीनशब्दः 

> नाच्छादयति कौपीनम् 

इत्यत्रेव गुह्यपरः, न वस्त्रखण्डपर इति वाच्यम्; अन्तश्शब्द वैय्यर्थ्यात्, 

> आच्छाद्य 

इति क्त्वाप्रत्ययेन छादनक्रियायां वस्त्रद्वयपरिधानपूर्वकालिकत्वप्रतीत्या प्रच्छादनक्रियाकरणतया पूर्वप्रदर्शितवचनविहितवस्त्रखण्डरूपकौपीनस्यैवाभ्युपेयत्वात्, 

> परिधाय च 

इति चशब्दस्याच्छादनक्रियासमुच्चायकतया वस्त्रद्वयपरिधानस्य, गुह्यप्रच्छादनरूपत्वासम्भवात् । न च कौपीनमाच्छाद्येत्यनुपपन्नं, कौपीनेनान्तराच्छाद्येति प्रयोक्तव्यादिति वाच्यम्; 

> वस आच्छादने 

इति वसधातुसमानार्थकस्य आङ्पूर्वकछदिधातोस्सकर्मकत्वेन 

> वसानः कौपीनम् 

इति भवभूतिप्रयोगवत् द्वितीयोपपत्तेः, तत्रैव 

> वाससी परिधाय च 

इति द्वितीयाप्रयोगाच्च । आपादचूडं भगवच्छास्त्रविहितपाञ्चकालिकभगवद्धर्मप्रतिपादकशाण्डिल्यस्मृतिवचनस्य तच्छास्त्रानुगुणपूर्वोक्तार्थपरत्वस्यैवोचितत्वात् । सार्वभौमजयन्तीनिर्णये पाञ्चरात्रप्राबल्यं प्रतिपाद्य 

> सामान्योक्तमविरुद्धं सर्वैर्ग्राह्यमिति निष्कर्ष 

इत्युक्तमिति पाञ्चरात्रविहितस्य ग्राह्यत्वमङ्गीकृतम् । मुमुक्षुदर्पण एकपञ्चाशच्छ्लोकव्याख्याने 

> यत्तु संवर्तवचनं 
>
>> अकच्छः पुच्छकच्छो वा द्विकच्छः कटिवेष्टितः ।  
कौपीनधारकश्चैव नग्नः पञ्चविधः स्मृतः ॥ 

इत्यत्र कौपीननिन्दा तन्मात्रधारणपरा, यतो वस्त्रद्वयेन सह तद्धारणं विधीयते । 

[[57]]

भरद्वाजसंहितायाम् – 

> तामसं त्वेकवस्त्रं तु राजसं वसनद्वयम् ।  
सकौपीनं वस्त्रयुग्मं सात्त्विकं मुनिभिः स्मृतम् ॥ 

इति, कण्ठभूषणे गृहिकौपीननिषेधप्रमाणं नोदाहृतमिति । पूर्वोक्तप्रमाणादर्शनेऽपि होलकाधिकरणन्यायेन गृहिकौपीनधारणस्य शिष्टाचारमूलत्वेन त्याज्यत्वं न सम्भवति । 

> दशाहीनन्तु कौपीनमन्तरा धारयेत् गृही 

इति इतराह्निकेऽप्युक्तं वैकुण्ठदीक्षितीये । अत्र नारदः - 

> कटिसूत्रन्तु कौपीनं शुद्धवस्त्रद्वयं तथा ।  
कुण्डले चाङ्गुलीयादि गृहस्थस्य विशिष्यते ॥

संग्रहे -

> अन्तर्वासस्तु कौपीनमुपवीतं पवित्रकम् ।  
शिखाछिद्रोर्ध्वपुण्ड्रं च शुद्धवैदिकलक्षणम् ॥  
सकौपीनं धौतवस्त्रद्वयं च कटिबन्धनम् ।  
व्यतिस्यूतं विधृत्यैव कर्म कुर्वीत वैष्णवः ॥  
त्रिभिर्वा पञ्चभिर्वापि कार्पासैरेव तन्तुभिः ।  
कटिसूत्रं व्यतिस्यूतं धारयेद्वैष्णवोत्तमः ॥  
कटिसूत्रं व्यतिस्यूतं धारयेन्नान्यथा कृतम् । 

अन्यथा कृतमव्यतिस्यूतं न धारयेदित्यर्थः । भरद्वाजन्यासोपदेशे - 

> अर्कसूत्रैर्व्यतिस्यूतं धारयेत्कटिबन्धनम् ।  
कौपीनवस्त्रयुग्मञ्च यथार्हमितराणि च ॥ 

इति । 

कश्यपस्मृतौ - 

> उपवीतं निवीतं तु कृत्वा कर्णावलम्बितम् ।  
उत्तरीयेण वस्त्रेण शिरस्संवेष्ट्य मौनवान् ॥  
प्राङ्मुखोदङ्मुखो वापि वस्त्रं संधारयेद्द्विजः ।  
कटिसूत्रं च कौपीनमन्तरीयं क्रमेण तु ॥  
उत्तरीयं बहिर्वस्त्रं द्विराचामेत्ततो बुधः ।  
कौपीनस्य प्रमाणं हि वक्ष्यते मुनिसत्तमाः ॥  
बाहुमात्रप्रमाणं हि दीर्घं कौपीनमुच्यते ।  
द्वादशाङ्गुलिविस्तारं शुभ्रं मलिनवर्जितम् ॥  
एकवस्त्रं तामसं स्यात् राजसं वसनद्वयम् ।  
कौपीनसहितं तत्तु सात्त्विकं मुनिभिः स्मृतम् ॥  
कौपीनरहितो नग्नो नग्नो रक्तपटस्तथा ।

इति । 

[[58]]

रत्नाकरे कौपीनविधायकं 

> अन्तराच्छाद्य कौपीनम्  

इति शाण्डिल्यवचनमुदाहृतम् । कण्ठभूषणे तद्विरुद्धकथनम् । तत्रैव 

> गर्भाष्टमेऽष्टमे वाब्दे 

इति स्मृतिविषये 

> अष्टवर्षं ब्राह्मणम् 

इति श्रुतिबलात् विज्ञानेश्वरोक्ततुल्यविकल्पोऽङ्गीकृतः, शतकव्याख्यादशनिर्णययोः, गर्भाष्टमस्य उपनयनमुख्यकालत्वमभिहितम् । कण्ठभूषणे - 

> अत्र पत्न्याः पादग्रहणस्यायुक्तत्वात् वरस्तत्पाणिममुञ्चन्नेव पादमुद्धृत्य निक्षिपेत्येव वधूं प्रक्रमयतीत्युक्तं, 

> நாராயணன் நம்பி செம்மையுடைய திருக்கையால் தாள் பற்றி அம்மிமிதிக்கக் கனாக் கண்டேன்

इति गोदा श्रीसूक्तिविरुद्धम् । 

> पाणिं गृह्णीष्व पाणिना

इति सीताविवाहप्रकरणश्लोकव्याख्यायामपि तथैवोक्तम् । एवं शतकव्याख्यादौ पूर्वोत्तरविरोधानुक्तिदुरुक्तिनिरर्थकोक्त्यादिदोषाः बहुधा सन्ति । सार्वभौमकृताः ग्रन्थाः अशोधिता एव प्रचारमुपगताः । ततस्तत्र तत्र दोषास्सन्तीति प्रामाणिकानां महतां प्रवादः । 

> परकल्पिततटाकोपजीवनवत् न हि तटाकस्थः पङ्कोऽप्यपङ्किलबुद्धिभिः तदवगाहिभिरुपजीव्यत 

इति श्रीन्यायपरिशुद्धिश्रीसूक्त्यनुसारेण प्रमाणन्यायशिष्टाचाराविरुद्ध-सार्वभौमग्रान्थार्थ एव ग्राह्यः न त्वन्यः । अतः गृहस्थकौपीननिषेधकथनमुपेक्ष्यमेवेति । 
</details>

[[59]]



<details open><summary>विश्वास-प्रस्तुतिः</summary>

ततो वक्ष्यमाणक्रमेण ऊर्ध्वपुण्ड्रादि कुर्यात् ।
</details>

<details><summary>मूलम्</summary>

ततो वक्ष्यमाणक्रमेण ऊर्ध्वपुण्ड्रादि कुर्यात् ।
</details>



<details><summary>आह्निकार्थप्रकाशिका</summary>

अथ धर्माशास्त्रोक्तस्नानानि वक्तुमूर्ध्वपुण्ड्रधारणानां वक्ष्यमाणत्वमाह **ततो वक्ष्यमाणे**त्यादिना ।
</details>

<details open><summary>मूलम्</summary>

अथ धर्मशास्त्रोक्तस्नानविधिः प्रसङ्गाल्लिख्यते, पादप्रक्षालनादिसङ्कल्पान्तं पूर्ववत्कृत्वा 

> समस्तजगदाधार शङ्खचक्रगदाधर ।  
देहि देव ममानुज्ञां युष्मत्तीर्थनिषेवणे ॥  
रघुवीरपदन्यासपवित्रीकृतपांसवे ।  
दशकण्ठशिरश्छेदहेतवे सेतवे नमः ॥ 

इत्यादिना भगवन्तमनुज्ञाप्य जलं प्रविश्य त्रिर्निमज्ज्य, 
उदु॑त्त॒मं व॑रुण॒ पाश॑म॒स्मदवा॑ध॒मं वि म॑ध्य॒मं श्र॑थाय ।  
अथा॑ व॒यमा॑दित्य व्र॒ते तवाना॑गसो॒ अदि॑तये स्याम ॥, अस्कभ्नाद्यामृषभो अन्तरिक्षममिमीत वरिमाणं पृथिव्या आसीदद्विश्वा भुवनानि सम्राड्विश्वेत्तानि वरुणस्य व्रतानि, 

<div class="js_include" url="/devaH/AryaH/hindukaH/varuNaH/Rk/yach_chid_hi_te/"  newLevelForH1="5" includeTitle="false"> </div> 
अवते हेडो वरुण नमोभिरवयज्ञे-भिरीमहे हविर्भिः । क्षयन्नस्मभ्यमसुरप्रचेतो राजन्नेनाँसि शिश्रथः कृतानि, तत्त्वायामिब्रह्मणा वन्दमानस्तदाशास्ते यजमानो हविर्भिः । अहेडमानो वरुणेहबोध्युरुशँसमान आयुः प्रमोषीः इति वरुणसूक्तं जपित्वा ।

> हिरण्यशृङ्गं वरुणं प्रपद्ये तीर्थं मे देहि याचितः ।  
यन्मया भुक्तमसाधूनां पापेभ्यश्च प्रतिग्रहः ।  
यन्मे मनसा वाचा कर्मणा वा दुष्कृतं कृतम् ।  
तन्म इन्द्रो वरुणो बृहस्पतिस्सविता च पुनन्तु पुनः पुनः ॥ 

इति द्वाभ्यामवगाह्य 

> सुमित्रा न आप औषधयस्सन्तु 

इत्यात्मानमभिषिच्य,

[[60]]

> दुर्मित्रास्तस्मै भूयासुर्योऽस्मान् द्वेष्टि यञ्च वयं द्विष्म 

इति जलं हस्ताभ्यां तीरे त्रिर्निक्षिप्य, 

> नमोऽग्नयेऽप्सुमते नम इन्द्राय नमो वरुणाय नमो वारुण्यै नमोऽद्भ्यः 

इति तीर्थाधिदैवतं श्रियः पतिं प्रणम्य, 

> यदपाङ्क्रूरं यदमेध्यं यदशान्तं तदपगच्छतात् 

इति जलस्थामेध्यांशं दक्षिणतो निरस्य 

> आत्याशनादतीपानाद्यच्च उग्रात् प्रतिग्रहात् ।  
तन्मे वरुणो राजा पाणिना ह्यवमर्शतु ।  
सोऽहमपापो विरजो निर्मुक्तो मुक्तकिल्बिषः ।  
नाकस्य पृष्ठमारुह्य गच्छेत् ब्रह्मसलोकताम् ॥

इत्यृग्भ्यां तोयं त्रिरालोड्य, हस्तायामप्रमाणं चतुरश्रं तीर्थे पीठमोमिति विलिख्य, तत्र 

> आवाहयामि + समन्विते 

इति गङ्गामुदकाञ्जलिनावाह्य,

> विष्णुपादाब्जसम्भूते गङ्गे त्रिपथगामिनि ।  
धर्मद्रवेति विख्याते पापं मे हर जाह्नवि ॥ 

इति सम्प्रार्थ्य, "विष्णुवाम + एनस" इत्युदकाञ्जलिनार्घ्यं दत्वा । 

> नन्दिनी नलिनी सीता मालती च मलापहा ।  
विष्णुपादाब्जसम्भूता गङ्गा त्रिपथगामिनी ।  
भागीरथी भोगवती जाह्नवी त्रिदशेश्वरी ॥ 

इति द्वादशगङ्गानामानि सङ्कीर्त्य, 

> गङ्गे च यमुने चैव गोदावरि सरस्वति ।  
नर्मदे सिन्धुकावेरि जलेऽस्मिन्सन्निधिं कुरु ॥ 

इति सान्निध्यं प्रार्थ्य, 

> इमं मे गङ्गे यमुने सरस्वति शुतुद्रिस्तोमँ स च तापरुष्णया ।  
असिक्निया मरुद्वृधे वितस्तयार्जिकीये शृणुह्या सुषोमया ॥ 

इति पुण्यतीर्थानि संस्मृत्य,

[[61]]

> पुष्कराद्यानि तीर्थानि गङ्गाद्यास्सरितस्तथा ।  
आगच्छन्तु महाभागाः स्नानकाले सदा मम ॥

इत्युक्त्वा, 

> आपो अस्मान् मातरश्शुन्धन्तु घृतेन नो घृतवपुः पुनन्तु विश्वमस्मत् प्रवहन्तुरि प्रमुदाभ्यश्शुचिरापूत एमि 

इति निमज्ज्य स्नात्वा,

> आपोहिष्ठा मयोभुवस्तान ऊर्जे दधातन । महेरणाय चक्षसे । योवश्शिवतमो रसस्तस्य भाजयते ह नः । उशतीरिव मातरः । तस्मा अरङ्गमामवो यस्यक्षयाय जिन्वथ । आपो जनयथा च नः 

इति तिसृभिः, 

> हिरण्यवर्णाश्शुचयः पावका यासु जातः कश्यपो यास्विन्द्रः ।  
अग्निं या गर्भं दधिरे विरूपास्तान आपश्शँस्यो ना भवन्तु ॥  
यासाँ राजा वरुणो याति मध्ये सत्यानृते अवपश्यञ्जनानाम् ।  
मधुश्च्युतश्शुचयो याः पावकास्तान आपश्शँस्योना भवन्तु ॥  
यासान्देवा दिवि कृण्वन्ति भक्षं या अन्तरिक्षे बहुधा भवन्ति ।  
याः पृथिवीं पयसोऽन्दन्ति शुक्रास्तान आपश्शँस्योनाभन्तु ॥  
शिवेन मा चक्षुषा पश्यतापश्शिवया तनुवोपस्पृशतत्वचंमे ।  
सर्वाँ अग्नीँरप्सुषदो हुवे वो मयि वर्चो बलमोजो निधत्त ॥ 

इति चतसृभिः, पवमानानुवाकेन च प्रोक्ष्य, अघमर्षणसूक्तस्याघमर्षण ऋषिः, अनुष्टुप्छन्दः, भाववृत्तो देवता, अघमर्षणजपे विनियोगः, तीर्थे निमग्नः, 

> ऋतञ्च सत्यञ्चाभीद्धात्तपसोध्यजायत ततो रात्रिरजायत ततस्समुद्रो अर्णवः । समुद्रादर्णवादधि संवत्सरो अजायत । अहोरात्राणि विदधद्विश्वस्य मिषतो वशी । सूर्याचन्द्रमसौ धाता यथापूर्वमकल्पयत् । दिवञ्च पृथिवीञ्चान्तरिक्षमथो सुवः 

इति षड्वाक्यं द्वादशाष्टौ त्रिर्वा यथाशक्त्यावर्त्य भगवन्तं नारायणं ध्यात्वा तत्पादाम्बुजान्निपतन्तीं स्वमूर्ध्नि गङ्गां ध्यात्वा, तया बाह्यमान्तरञ्च मलं संक्षाल्य,

[[62]]

> यत्पृथिव्याँ रजस्वमान्तरिक्षे विरोदसी ।  
इमाँस्तदापो वरुणः पुनात्वघमर्षणः ।  
एष भूतस्य भव्ये भुवनस्य गोप्ता ।  
एष पुण्यकृतान् लोकानेष मृत्योर्हिरण्मयम् ।  
द्यावापृथिव्योर्हिरण्मयँ सँश्रितँ सुवः ।  
स न स्सुवस्सँ शिशाधि

इत्यञ्जलिना जलं गृहीत्वा, शिरस्यभिषिच्य, 

> आर्द्रं ज्वलति ज्योतिरहमस्मि । ज्योतिर्ज्वलति ब्रह्माहमस्मि ।  
योऽहमस्मि ब्रह्माहमस्मि । अहमेवाहं मां जुहोमि स्वाहा ॥ 

इति चुलुकेन जलं पीत्वा, 

> अकार्यकार्यवकीर्णी स्तेनो भ्रूणहा गुरुतल्पगः ।  
वरुणोऽपामघमर्षणस्तस्मात्पात् प्रमुच्यते ।  
रजो भूमिस्तमाँरोदयस्व प्रवदन्ति धीराः ।  
पुनन्तु ऋषयः पुनन्तु वसवः पुनातु वरुणः पुनात्वघमर्षणः 

इति द्वाभ्यां प्रोक्ष्य आचम्य, यथाविधि स्नानाङ्गं देवर्षिपितृतर्पणं कृत्वा, आसीनो द्विराचम्य, निवीती उपरितनवस्त्रं चतुर्गुणीकृत्य, 

> ये के चास्मत्कुले जाता अपुत्रा गोत्रजा मृताः ।  
ते गृह्णन्तु मया दत्तं वस्त्रनिष्पीडनोदकम् ॥ 

इति मन्त्रेणापसव्यं स्थले निपीड्य वस्त्रं मणिबन्धे निधाय, द्विराचम्य वस्त्रखण्डाभ्यां शिरः अङ्गञ्च प्रत्येकं सम्मृज्य, पूर्ववद्वस्त्रपरिधानादि कृत्वा, द्विराचम्य, स्नानवस्त्रं चतुर्गुणीकृत्य निवीती अमन्त्रकं, 

> उच्छिष्टभागिनो दासा ये मृतास्तेत्वमन्त्रकम् ।  
तृप्यन्तु तरुतां प्राप्ताः मम सम्बन्धिनो मृताः ॥ 

इति मन्त्रेण वा निष्पीड्य मणिबन्धे निधाय उपवीती द्विराचामेत् ।
</details>

[[63]]

<details><summary>आह्निकार्थप्रकाशिका</summary>

**अथ धर्मशास्त्रोक्तस्नानविधिः प्रसङ्गाल्लिख्यते** इति । आचार्यपादैः स्मृतिवचनप्रदर्शनपूर्वकं स्नानभेदप्रदर्शनात् धर्मशास्त्रविहितस्नानानुष्ठानपारम्पर्यवद्भिस्तदनुष्ठानाय तद्विधिर्लिख्यत इति भावः । तदुक्तम् – 

> तत्र तत्र वर्णभेदेन स्नाननियमं स्मरन्ति पितामहादयः 
>
>> अपोऽवगाहनं स्नानं विहितं सार्ववर्णिकम् ।  
मन्त्रवत्प्रोक्षणं चापि द्विजातीनां विशिष्यते 

इति । तत्र शक्तस्य वारुणमेव स्नानं, तदशक्तस्य तु 

> न स्नानमाचरेद्भुक्त्वा नातुरो न महानिशि ।  
न चान्यवस्त्रमाच्छाद्य नाविज्ञाते जलाशये ॥ 

इत्यादिभिस्तत् प्रतिषेधात् स्नानान्तराणि भवन्ति । तेषु च वारुणानन्तरमाकण्ठं स्नानं, ‘अशक्तावशिरस्कं वे’ति स्मरणात्, तत्राप्यशक्तस्य कापिलं तस्मिन्नप्यशक्तस्य तत्तच्छास्त्रचोदितेषु पार्थिवाग्नेयवायव्यदिव्यमान्त्र्यमानसात्मध्यानपञ्चाङ्गपुरुषान्तर(स्पर्श)पूर्वकावगाहनरूपेषु स्नानान्तरेषु तत्कालसम्भावितं, तत्रापि स्वशक्यं कुर्यात् । आह चैवं क्रतुः - 

> प्राक्छौचं स्नानमाग्नेयं ब्राह्मं वा स्नानमिष्यते ।  
वृद्धातुराणामुष्णाद्भिः योगाङ्गैर्वा यमादिभिः ॥ 

इति । अत्र यथाधिकारमिति विवक्षा । एवं चोक्तं पारमेश्वरे - 

> विना विविधसम्पर्कैः पञ्चाङ्गं स्नानमाचरेत् ।  
मुखं करद्वयोपेतं पादौ कटितटावधि ।  
स्त्रीसङ्गाद्युपघाते तु स्नानं कुर्याद्यथाविधि ॥ 

इति शीतोदकस्नानासमर्थस्य उष्णोदकेन स्नानं तच्चानुपहतस्याप्रतिषिद्धेषु दिवसेष्वेव । एवं शक्त्याद्यनुगुणं स्नानं कुर्यात् । बलानुरूपं च स्नानं प्रत्येकं समुदितं वा सञ्जगृहुः 

> दिव्याप्यमान्त्रवायव्यभौमतैजसमानसैः ।  
एतैस्समस्तैर्व्यस्तैर्वा कृतशुद्धिर्यथाबलम् ॥ 

इति । 

[[64]] 

अन्यथा त्वकर्मण्यो भवति, 'स्नानमूलाः क्रियास्सर्वाः इति विधानात्' इति । कापिलं स्नानं - 

> नाभेरधः प्रविश्याप्सु कटिं प्रक्षाल्य मृज्जलैः ।  
आर्द्रेण वाससा चाङ्गमार्जनं कापिलं स्मृतम् ॥ 
 
इत्युक्तम् । स्नानविषयप्रमाणादिकं सर्वं रत्नाकरादावनुसन्धेयम् ।
</details>



<details open><summary>विश्वास-प्रस्तुतिः</summary>

अप्रतिषिद्धदिनेष्वशक्तश्चेदुष्णोदकेन स्नायात् ।
</details>

<details><summary>मूलम्</summary>

अप्रतिषिद्धदिनेष्वशक्तश्चेदुष्णोदकेन स्नायात् ।
</details>



<details><summary>आह्निकार्थप्रकाशिका</summary>

अशक्तं प्रत्याह - **अप्रतिषिद्धदिनेष्वि**ति । तथा यमः - 

> आदित्यकिरणैः पूतं पुनः पूतन्तु वह्निना ।  
आम्नातमातुरस्नाने पुनः पूतं हृतोदकम् ॥  
मृते जन्मनि सङ्क्रान्त्यां श्राद्धे जन्मदिने तथा ।  
अस्पृश्यस्पर्शने चैव न स्नायादुष्णवारिणा ॥

षट्त्रिंशन्मते - 

> आपः स्वभावतो मेध्याः किं पुनर्वह्निसंयुताः ।  
तेन सन्तः प्रशंसन्ति स्नानमुष्णेन वारिणा ॥  
शीतास्वप्सु निनीयोष्णान् मन्त्रसम्भारसम्भृतान् ।  
गेहे प्रशस्यते स्नानं तद्धीनमफलं बहिः ॥ 

इत्यादीनि रत्नाकरवचनान्यत्र भाव्यानि ।
</details>



<details open><summary>विश्वास-प्रस्तुतिः</summary>

वारुणस्नानाशक्तौ अशिरस्कं स्नायात् । तदशक्तौ कापिल-स्नानम् । 

> आसीनः पुनरप्येवं मन्त्रस्नानं प्राणायामसमन्वितम् ।  
असङ्ख्येयाशुचिस्पर्शदूषितैर्बाह्यवारिभिः ।  
स्नातस्यापि भवेदेतत् स्नानमन्यस्य किं पुनः ॥

इति वङ्गिवंशेश्वरोक्तं मूलमन्त्रप्राणायामजपरूपं मन्त्रस्नानं 

[[65]]

> शन्न आपस्तु द्रुपदा [^५] आपोहिष्ठाघमर्षणं

[^५]: भुवि मूर्ध्नि तथाकाशे मूर्ध्न्याकाशे तथा भुवि ।  
आकाशे भुवि मूर्ध्नि स्यादापोहिष्ठादिमन्त्रतः ॥

इत्युक्तमन्त्रस्नानं वा 

> मुखं करद्वयोपेतं पादौ कटितटावधि 

इत्युक्तपञ्चाङ्गस्नानं वा, तत्तच्छास्त्रोक्तं पार्थिवं वायव्यं दिव्यञ्च स्नानं, 

> खस्थितं पुण्डरीकाक्षं मन्त्रमूर्तिं हरिं स्मरेत् ।  
अनन्तादित्यसङ्काशं वासुदेवं चतुर्भुजम् ॥  
शङ्खचक्रगदापद्मधारिणं वनमालिनम् ।  
केयूरहारिणं देवं सुवर्णमकुटोज्ज्वलम् ॥  
ध्वजवज्राङ्कुशालक्ष्य पादपद्मं सुनिर्मलम् ।  
तत्पादाङ्गुष्ठजां गङ्गां निपतन्तीं स्वमूर्द्धनि ॥  
चिन्तयेद्ब्रह्मरन्ध्रेण प्रविशन्तीं स्वकान्तनुम् ।  
तया संक्षालयेत्सर्वं बाह्यमाभ्यन्तरं मलम् ॥  
तत्क्षणाद्विरजामर्त्यो जायते स्फटिकोपमः ।  
इमं मानसिकं स्नानं मन्त्राच्छतगुणं स्मृतम् ॥

इत्युक्तमानसिकस्रानं,
</details>

<details><summary>मूलम्</summary>

वारुणस्नानाशक्तौ अशिरस्कं स्नायात् । तदशक्तौ कापिल-स्नानम् । 

> आसीनः पुनरप्येवं मन्त्रस्नानं प्राणायामसमन्वितम् ।  
असङ्ख्येयाशुचिस्पर्शदूषितैर्बाह्यवारिभिः ।  
स्नातस्यापि भवेदेतत् स्नानमन्यस्य किं पुनः ॥

इति वङ्गिवंशेश्वरोक्तं मूलमन्त्रप्राणायामजपरूपं मन्त्रस्नानं 

[[65]]

> शन्न आपस्तु द्रुपदा [^५] आपोहिष्ठाघमर्षणं

[^५]: भुवि मूर्ध्नि तथाकाशे मूर्ध्न्याकाशे तथा भुवि ।  
आकाशे भुवि मूर्ध्नि स्यादापोहिष्ठादिमन्त्रतः ॥

इत्युक्तमन्त्रस्नानं वा 

> मुखं करद्वयोपेतं पादौ कटितटावधि 

इत्युक्तपञ्चाङ्गस्नानं वा, तत्तच्छास्त्रोक्तं पार्थिवं वायव्यं दिव्यञ्च स्नानं, 

> खस्थितं पुण्डरीकाक्षं मन्त्रमूर्तिं हरिं स्मरेत् ।  
अनन्तादित्यसङ्काशं वासुदेवं चतुर्भुजम् ॥  
शङ्खचक्रगदापद्मधारिणं वनमालिनम् ।  
केयूरहारिणं देवं सुवर्णमकुटोज्ज्वलम् ॥  
ध्वजवज्राङ्कुशालक्ष्य पादपद्मं सुनिर्मलम् ।  
तत्पादाङ्गुष्ठजां गङ्गां निपतन्तीं स्वमूर्द्धनि ॥  
चिन्तयेद्ब्रह्मरन्ध्रेण प्रविशन्तीं स्वकान्तनुम् ।  
तया संक्षालयेत्सर्वं बाह्यमाभ्यन्तरं मलम् ॥  
तत्क्षणाद्विरजामर्त्यो जायते स्फटिकोपमः ।  
इमं मानसिकं स्नानं मन्त्राच्छतगुणं स्मृतम् ॥

इत्युक्तमानसिकस्रानं,
</details>



<details><summary>आह्निकार्थप्रकाशिका</summary>

अथ गौणस्नानान्याह – **वारुणस्नानाशक्तावि**त्यादिना । योगयाज्ञवल्क्यः - 

> मान्त्रं भौमं तथाग्नेयं वायव्यं दिव्यमेव च ।  
वारुणं मानसञ्चेति सप्तस्नानान्यनुक्रमात् ॥  
आपोहिष्ठादिभिर्मान्त्रं मृदालम्भस्तु पार्थिवम् ।  
आग्नेयं भस्मना स्नानं वायव्यं गोरजः स्मृतम् ॥  
यत्तु सातपवर्षेण तत् स्नानं दिव्यमुच्यते ।  
वारुणं चावगाहस्तु मानसं विष्णुचिन्तनम् ॥ 

इत्यादि । रत्नाकरोक्तस्नानेषु वारुणस्नानाशक्तस्याशिरस्कस्नानं तच्च पूर्वोदाहृताचार्यपादश्रीसूक्तिसिद्धम् । 

[[66]]

कापिलमपि प्रदर्शितं पाद्मे -

> स्नानमूलाः क्रियास्सर्वाः स्नानं च बहुधा स्मृतम् ।  
वारुणं दिव्यमाग्नेयं वायव्यं पार्थिवन्तथा ॥  
मान्त्रं मानसमित्येवं स्नानं सप्तविधं भवेत् ।  
अवगाहनमप्स्वन्तर्वारुणं स्नानमिष्यते ॥  
सहातपेन वर्षेण स्नानं दिव्यमनन्तरम् ।  
समिधां दीपितानां च गोमयस्य हुतस्य च ॥  
सितेन भस्मनाङ्गेषु ललाटादिषु च क्रमात् ।  
यदूर्ध्वपुण्ड्रकरणं मन्त्रोच्चारणपूर्वकम् ॥  
तदाग्नेयं भवेत् स्नानं शोधनं परमं स्मृतम् ।  
गच्छत्सु गोषु पादोत्थैः रजोभिर्भूमिसम्भवैः ॥  
स्पर्शनं वपुषि स्नानं वायव्यं तदुदाहृतम् ।  
प्रशस्ते पर्वताग्रादौ जातया श्वेतमृत्स्नया ॥  
उच्चार्य केशवादीनि नामान्यङ्गे यथाक्रमम् ।  
ललाटादौ यद्विधानमूर्ध्वपुण्ड्रस्य तद्भवेत् ॥  
पार्थिवं स्नानमब्लिङ्गैर्मन्त्रैः विप्रकरेरितैः ।  
अम्भोभिः प्रोक्षणं ब्रह्मन् तन्मान्त्रं स्नानमिष्यते ॥ 

इति स्नानानि प्रदर्शितानि ।
</details>



<details open><summary>विश्वास-प्रस्तुतिः</summary>

इत्येतानि यथासम्भवं कुर्यात् ।
</details>

<details><summary>मूलम्</summary>

इत्येतानि यथासम्भवं कुर्यात् ।
</details>



<details><summary>आह्निकार्थप्रकाशिका</summary>

**इत्येतानि यथासम्भवं कुर्यादि**ति । 

> तत्तच्छास्त्रेषु चोदितेषु पार्थिवाग्नेयवायव्यदिव्यमान्त्रमानस 

इत्यादिना भगवच्छास्त्रधर्मशास्त्रोक्तगौणस्नानानामाचार्यपादानुगृहीतत्वात् 

> पादोक्तान्येव गौण-स्नानानि परमैकान्त्यनुष्ठेयानि, न धर्मशास्त्रोक्तानीति  

अन्योक्तमनादरणीयम् ।
</details>

[[67]]



<details open><summary>विश्वास-प्रस्तुतिः</summary>

तत अस्त्रमन्त्रेण वामपाणितलं संशोध्य, प्रणवेन मृदं निधाय जलमादाय, 

> गन्धद्वारां दुराधर्षां नित्यपुष्टां करीषिणीम् ।  
ईश्वरीँ सर्वभूतानां त्वामिहोपह्वये श्रियम् ॥

इति श्वेतमृत्सेचनं कृत्वा, अस्त्रमन्त्रेण दशदिक्षु रक्षां कृत्वा, प्रणवेन संमिश्रं कृत्वा, मूलमन्त्रेणाभिमन्त्र्य यथासम्प्रदायं नृसिंहबीजं विलिख्य, 

> भगवान् पवित्रं वासुदेवः पवित्रं शतधारं सहस्रधारमपरिमितधारमरिष्टमच्छिद्रमच्युतमनन्तमक्षयमव्ययं परमं पवित्रं भगवान्वासुदेवः पुनातु 

इति जलं निस्स्राव्य भगवत्पादयुगलं स्मृत्वा तर्जन्या मृदञ्जलं चैकीकृत्य, 

> विष्णोर्नुकं वीर्याणि प्रवोचं यः पार्थिवानि विममे रजाँसि यो अस्कभायदुत्तरँ सथस्थं विचक्रमाणस्त्रेधोरुगाय 

इति मन्त्रेण पञ्चोपनिषन्मन्त्रैर्मूलमन्त्रेण चाभिमन्त्र्य द्वादशाक्षरेणेष्टं प्रार्थ्य, 

> विष्णो रराटमसि विष्णोः पृष्ठमसि विष्णो श्नप्त्रेस्थो विष्णोस्स्यूरसि विष्णोर्ध्रुवमसि वैष्णवमसि विष्णवे त्वा 

इति सप्तभिर्वैष्णवैर्मन्त्रैश्चाभिमन्त्र्य, तर्जन्या प्रणवेन मूर्ध्नि किञ्चिन्न्यस्य,
</details>

<details><summary>मूलम्</summary>

तत अस्त्रमन्त्रेण वामपाणितलं संशोध्य, प्रणवेन मृदं निधाय जलमादाय, 

> गन्धद्वारां दुराधर्षां नित्यपुष्टां करीषिणीम् ।  
ईश्वरीँ सर्वभूतानां त्वामिहोपह्वये श्रियम् ॥

इति श्वेतमृत्सेचनं कृत्वा, अस्त्रमन्त्रेण दशदिक्षु रक्षां कृत्वा, प्रणवेन संमिश्रं कृत्वा, मूलमन्त्रेणाभिमन्त्र्य यथासम्प्रदायं नृसिंहबीजं विलिख्य, 

> भगवान् पवित्रं वासुदेवः पवित्रं शतधारं सहस्रधारमपरिमितधारमरिष्टमच्छिद्रमच्युतमनन्तमक्षयमव्ययं परमं पवित्रं भगवान्वासुदेवः पुनातु 

इति जलं निस्स्राव्य भगवत्पादयुगलं स्मृत्वा तर्जन्या मृदञ्जलं चैकीकृत्य, 

> विष्णोर्नुकं वीर्याणि प्रवोचं यः पार्थिवानि विममे रजाँसि यो अस्कभायदुत्तरँ सथस्थं विचक्रमाणस्त्रेधोरुगाय 

इति मन्त्रेण पञ्चोपनिषन्मन्त्रैर्मूलमन्त्रेण चाभिमन्त्र्य द्वादशाक्षरेणेष्टं प्रार्थ्य, 

> विष्णो रराटमसि विष्णोः पृष्ठमसि विष्णो श्नप्त्रेस्थो विष्णोस्स्यूरसि विष्णोर्ध्रुवमसि वैष्णवमसि विष्णवे त्वा 

इति सप्तभिर्वैष्णवैर्मन्त्रैश्चाभिमन्त्र्य, तर्जन्या प्रणवेन मूर्ध्नि किञ्चिन्न्यस्य,
</details>



<details><summary>आह्निकार्थप्रकाशिका</summary>

अथ ऊर्ध्वपुण्ड्रधारणमाह **अस्त्रमन्त्रेणे**त्यादिना । ऊर्ध्वपुण्ड्रधारणतदधिकारिमृद्वर्णाकृत्यादिकं सप्रमाणं श्रीसच्छरित्ररक्षायां स्पष्टमनुगृहीतम् । यत्तु आह्निककाण्डे ब्राह्मणादीनां त्रिपुण्ड्रधारणप्रतिपादकानि चन्द्रिकामाधवीयाद्यनुदाहृतानि वचनानि ब्राह्मणस्य त्रिपुण्ड्रनिषेधपराणि, सम्प्रतिपन्नवचनानि चोदाहृत्योक्तम् 

> एवमादित्रिपुण्ड्रनिषेधवचनानि पाशुपतादितन्त्रदीक्षाप्रविष्टब्राह्मणनिन्दापराणि । अत एव वाराहे गौतमः -

>> शशाप तान् जटाभस्मदीक्षाव्रतधरांस्तथा ।  
त्रिपुण्ड्रधारिणो नित्यं भस्मोद्धूलनतत्पराः ॥  
भविष्यथ त्रयीबाह्या मिथ्याज्ञानप्रलापिनः ।  
बौद्धे चाप्यार्हते चैव तथा पाशुपतेऽपि च ॥  
शाम्भवे दीक्षिता यूयं भवत ब्राह्मणाधमाः । 

इत्युक्तम् ।

[[68]]

तदयुक्तम् - ब्राह्मणस्त्रिपुण्ड्रं न धारयेदित्यादीनां स्वोदाहृतानां आचार्यपादोदाहृतानां पठ्यमानस्मृतिपुराणवचनानां शैवपाशुपतादिदीक्षाप्रविष्टब्राह्मणनिन्दापरत्वस्यायुक्तत्वात् । न तावच्छ्रुतिलिङ्गादिभिरयमर्थोऽवगम्यते । भवदुदाहृतवचनेन त्रिपुण्ड्रधारणभस्मोद्धूलनमिथ्याज्ञानप्रलापानां शापग्रस्तविषयत्वावगमेन त्रिपुण्ड्रादेः तद्धार्यत्वे तद्व्यतिरिक्ताधार्यत्वपरत्वेन च लिङ्गदर्शनात् । अपच्छेदाधिकरणन्यायेन निषेधस्य बलीयस्त्ववादिनः अद्वैतिनः । प्रायश्चित्तकाण्डे श्राद्धशिष्टभोजनविधिसत्वेऽपि निषेधस्य बलीयस्त्वात् तदभोज्यत्वं वदतः वैद्यनाथस्य ब्राह्मणत्रिपुण्ड्रनिषेधबलीयस्त्वस्यावश्याङ्गीकार्यत्वात् । निषेधवचनानां शैवदीक्षाप्रविष्टब्राह्मणनिन्दापरत्ववर्णनं स्वमतस्थैकदेशिदुराचारस्थापनाभिनिवेशमूलकमिति सद्भिर्विभावनीयमिति । तदुक्तम् - 

> आदौ तु लक्षणोपेतां सुगन्धां सात्त्विकीं शुभाम् ।  
वामेऽस्त्रशोधिते हस्ते वाग्यतः प्रणवेन तु ॥  
निधाय जलमादाय गन्धद्वारेति सेचयेत् ।  
अस्त्रमन्त्रेण रक्षां च कृत्वा दशसु दिक्ष्वपि ॥  
तारमन्त्रेण सम्मिश्रं मूलमन्त्रेण मन्त्रयेत् ।  
नृसिंहबीजञ्च लिखेत् रक्षार्थं दोषशान्तये ॥  
शतधारेति मन्त्रेण तीर्थतोयञ्च निक्षिपेत् ।  
तामेकीकृत्य तर्जन्या स्मृत्वा मम पदद्वयम् ॥  
विष्णोर्नुकेन मन्त्रेण मन्त्रयित्वा यथाक्रमम् ।  
पञ्चोपनिषदैर्मन्त्रैर्मूलमन्त्रेण मन्त्रयेत् ॥  
द्वादशाक्षरमुच्चार्य प्रार्थयेदिष्टसिद्धये ।  
सप्तभिर्वैष्णवैर्मन्त्रैः मन्त्रयेन्मोक्षसिद्धये ॥  
मृदं प्राक्तारमन्त्रेण तर्जन्या मूर्ध्नि विन्यसेत् ॥ 

इति । “इष्टसिद्धये" इत्यत्र “सत्समृद्धिञ्च युक्ताम्" इत्यनुगृहीतभगवद्भागवतसमृद्धिर्विवक्षिता, प्रपन्नानां “त्रैवर्गिकांस्त्यजेद्धर्मान्” इति काम्यान्तरनिषेधात् । “मोक्षसिद्धये” इत्यत्र अनन्यप्रयोजनकैङ्कर्यसिद्धिर्विवक्षिता, प्रपन्नानां मोक्षार्थं कर्तव्यान्तराभावात् । 
</details>



<details open><summary>विश्वास-प्रस्तुतिः</summary>

> गृहस्थस्यानामिकया, ब्राह्मणस्यानामिकया, 
 
इत्याद्युक्ताश्रमवर्णविशेषचोदिताङ्गुल्या
</details>

<details><summary>मूलम्</summary>

> गृहस्थस्यानामिकया, ब्राह्मणस्यानामिकया, 
 
इत्याद्युक्ताश्रमवर्णविशेषचोदिताङ्गुल्या
</details>



[[69]]

<details><summary>आह्निकार्थप्रकाशिका</summary>

अथ पुण्ड्रधारणसाधनमाह - **गृहस्थस्यानामिकये**त्यादिना । तदुक्तं 

> ब्राह्मणस्य विशेषेण कल्पितानामिका स्मृता ।  
अङ्गुष्ठमेव राज्ञश्च तर्जनी विश एव च ॥  
शूद्रस्य मध्यमा प्रोक्ता सर्वेषां वाप्यनामिका ।  
तर्जनी भिक्षुकस्यैव वनस्थस्य तु मध्यमा ॥  
अनामिका गृहस्थस्याङ्गुष्ठाग्रमथापि वा ।  
अङ्गुष्ठेन ब्रह्मचारी सर्वेषां स्यादनामिका ॥ 

इति । यदपरोक्तं स्कान्दे मार्गशीर्षमाहात्म्ये ब्रह्मचारियत्यादीनधिकृत्य दर्पणविधेः तेषान्तु दर्पणनिषेधोऽन्यविषयः । तत्रैव रात्रौ दर्पणविधेः तत्र दर्पणनिषेधोऽन्यविषयः तत्रैव दर्पणाभावे जलावलोकनविधानात् । जले प्रतिबिम्बावलोकननिषेधोऽपि तथा इति । तदसङ्गतम् । निबन्धनेषु तद्वचनानुदाहरणेनाचारविरहाच्च । यतीनां सर्वदा इतरेषां रात्रौ दर्पणावलोकनस्य जलावलोकनपूर्वपुण्ड्रधारणस्य चाननुष्ठानपराहतत्वात् । यदप्यपरोक्तं 

> अङ्गुष्ठं पुष्टिदं प्रोक्तं मध्यमायुष्करी तथा ।  
अनामिकान्नदा नित्यं मुक्तिदा च प्रदेशिनी ।  
एतैरङ्गुलिभेदैस्तु कारयेन्न नखैलिखेत् ॥ 

इति श्रीसच्चरित्ररक्षोक्ततत्तदङ्गुलिफलनिरपेक्षाणां तत्तत्कर्माङ्गत्वादिमात्रेणोर्ध्वपुण्ड्रकरणदशायाम् 

> अनामिका ब्राह्मणस्य गृहस्थस्यानामिका 

इत्यादिवर्णाश्रमविषयव्यवस्थावचनानीति देशिकचरणैः कण्ठतो व्यवस्थापितत्वात्, मोक्षापेक्षावद्भिः भगवत्प्रीत्यर्थमूर्ध्वपुण्ड्रकरणे प्रदेशिन्येव देशिकसम्मता ।

[[70]]

तयार्जवादिगुणासम्भवे तदनुगुणया यया कयाचिदङ्गुल्या धार्याणि । 

> यथाकामन्तु सर्वाभिः न नखैरिति केचन 

इत्युक्तत्वात् । स्मृतिचन्द्रिकायां - 

> स्वयं धौतेन कर्तव्यं कारुधौतं विवर्जयेत् 

इत्यत्र स्वयं धौतेनेत्येव सिद्धे कारुधौतनिषेधेन कारुधौतव्यतिरिक्तधौतमभ्यनुज्ञातं इत्युक्तरीत्या न नखैर्लिखेदिति निषेधेन नखव्यतिरिक्तं पुण्ड्रधारणेऽभ्यनुज्ञातं भवति 

> येनोर्ध्वपुण्ड्रं सौम्यं स्यादार्जवं च कृतं भवेत् ।  
तेन कुर्यात् प्रकारेण तादृशं फलदं भवेत् ॥ 

इति नारदीयवचने येन तेनेति सामान्योक्तेश्च । एवञ्चाङ्गुल्यैव धारणीयानीति निर्बन्धो न कर्तव्य इति । तदत्यन्तमसङ्गतम् । आचार्यपादश्रीसूक्तिन्यायविरुद्धत्वात् । 

> या चात्र वर्णाश्रममात्रविषयतयाङ्गुलिव्यवस्था सा तत्तत्फलविशेषनिरपेक्षाणां तत्तत्कर्माङ्गत्वादिमात्रेणोर्ध्वपुण्ड्रकरणदशायामिति मन्तव्यम् 

इति श्रीसूक्तौ पूर्वोदाहृतवचनावगतमोक्षतदितरफलकामनारहितानां तत्तत्कर्माङ्गत्वादिनोर्ध्वपुण्ड्रधारणे वर्णाश्रमाङ्गुलिव्यवस्थेति प्रतीयते । कर्माङ्गत्वादीत्यादिपदेन 

> यच्छरीरं मनुष्याणामूर्ध्वपुण्ड्रं विना भवेत् ।  
द्रष्टव्यन्नैव तद्देहं श्मशानसदृशं स्मृतम् ॥ 

इत्यकरणे दोषश्रवणेन करणे प्रत्यवायपरिहारस्य, 

> प्रातर्मध्यन्दिने सायमूर्ध्वपुण्ड्रेण केशवः ।  
अकृतैर्वाकृतैर्वापि तैस्तैः प्रीणाति माधवः ॥ 

इति भारद्वाजवचनावगतभगवत्प्रीतिविशेषस्य च सङ्ग्रहः । मात्रपदेन पूर्वोदाहृतवचनावगतफलाभिसन्धिव्यवच्छेदः । एवं च तत्तत्कर्माङ्गत्वेन “अक्रियावदनर्थाय" इति लक्ष्मीतन्त्रवचनाचार्यपादश्रीसूक्त[[क्ता?]]वगतप्रत्यवायपरिहारार्थत्वेनोपदर्शितभगवत्प्रीत्युद्देशेन चोर्ध्वपुण्ड्रकरणदशायां वर्णाश्रमाङ्गुलिव्यवस्थेत्युक्तं भवति । 

> फलाश्रुतेर्वीप्सया वा तन्नित्यमुदितं बुधैः, अस्य चैवमकामोपाधिनिबद्धविधिप्राप्तत्वात् नित्यत्वं सिद्धम् 

इति प्रमाणश्रीसच्चरित्ररक्षाश्रीसूक्त्यनुसारेणात्र नित्यविधिपरत्वस्याङ्गीकार्यत्वात् । अयमर्थः 

> अतस्सिद्धं कर्माङ्गत्वादिभिरूर्ध्वपुण्ड्रस्यावश्यधार्यत्वम्, कर्मङ्गत्वादिना ऊर्ध्वपुण्ड्रग्रहणमिह भवेत्  

इत्याचार्यपादश्रीसूक्त्यभिप्रेतश्च ।

[[71]]

> ज्योतिष्टोमेन स्वर्गकामो यजेत, वृष्टिकामः कारीर्या यजेत, श्येनेनाभिचरन् यजेत 

इत्यादौ तत्तत्फलकामनारूपाधिकारवतस्तत्तत्फलोद्देशेन तत्तत्कर्मविधिरिति मीमांसकसिद्धान्तितत्वात्, ऊर्ध्वपुण्ड्रविषयकफलसाधनाङ्गुलिविधीनामपि तथैवार्थवर्णनौचित्यात् । “मुक्तिदा च प्रदेशिनी" इत्यत्र मुक्तिरूपफलोद्देशेनानुष्ठान एव प्रदेशिनीविधानमिति न तद्वाक्येन भगवत्प्रीत्यर्थमूर्ध्वपुण्ड्रधारणं विधीयते । फलसाधन-वाक्यस्य नित्यविधित्वासम्भवात् । श्रीसच्चरित्ररक्षाप्रथमाधिकारे 

> कामाधिकारत्वे सम्भवति नित्यत्वकल्पनायोगात् 

इत्यनुगृहीतत्वाच्च । यदपि स्मृतिचन्द्रिकोक्तदृष्टान्तेनाङ्गुलीव्यतिरिक्तस्यापि पुण्ड्रधारणसाधनत्वमुक्तम् । तदपि मन्दम् । दृष्टान्तवैषम्यात्। 

> स्वयं धौतेन कर्तव्यं कारुधौतं विवर्जयेत् 

इत्यत्र विशेषनिषेधेन शेषाभ्यनुज्ञानात् कारुधौतव्यतिरिक्तधौताभ्यनुज्ञानमिति चन्द्रिकोक्तम् । 

आचार्यपादोदाहृते तु “ऊर्ध्वपुण्ड्रविधौ मोक्ष"मित्यादिषु भरद्वाजवचनेषु पञ्चाङ्गुलीन्विधाय "न चान्येन विधीयीत" इत्यङ्गुलिव्यतिरिक्तनिषेधात् । “न नखैरिति केचन" इति वचनस्य शेषाभ्यनुज्ञान्यायेन शलाकाभ्यनुज्ञापरत्वस्य कतिपयसम्मतत्वेन भूयसां न्यायेन प्रत्यवायश्रवणसहितसामान्यनिषेधस्य प्रबलत्वात् शिष्टाचाराच्च, उदाहृतदृष्टान्तवैषम्येणाङ्गुलीनामेव पुण्ड्रधारणकरणत्वमङ्गीकार्यम् । श्रीसच्चरित्ररक्षाप्रथमाधिकारे 

> ब्राह्मणस्य विशेषेण वैणवस्य विशषतः । 

इत्यपि वचनं न ब्राह्मणमात्रस्यावश्यकर्तव्यत्वप्रतिक्षेपपरम् । अपि तु अकरणे प्रत्यवायलाघवपरम् । अतः अङ्गुल्यैव पुण्ड्राणि धारणीयानीति सिद्धम् । एतेन 

> येनोर्ध्वपुण्ड्रमित्यादिवचने येन तेनेति सामान्यनिर्देशादङ्गुलिव्यतिरिक्तस्यापि पुण्ड्रधारणकरणत्वमनुमतमित्युक्तं परास्तम् । उपात्तवचने येन तेनेति पदद्वयस्य विशेष्यसमर्पकं प्रकारेणेति पदं प्रयुक्तम् । प्रकारशब्दोऽपृथक्सिद्धविशेषणपरस्सन् अवयवसंस्थानरूपं प्रकारमभिधत्ते ।
>
> [[72]]
>
> श्रीभाष्यादौ प्रकारत्वं विशेषणत्वमिति बहुधाभिहितत्वात् । श्रीन्यायसिद्धाञ्जनोपक्रमे 
>
>> अशेषचिदचित्प्रकारं ब्रह्मैकमेव तत्वं तत्र प्रकारप्रकारिणोः प्रकाराणाञ्चात्यन्तभेदेऽपि विशिष्टैक्यादिविवक्षया एकत्वव्यपदेश 

इति चिदचितोः भगवत्प्रकारत्वप्रतिपादनात् । अतः समीचीनावयवसन्निवेशविशिष्टपुण्ड्धारणम् उक्तवचनाभिप्रेतमिति । मुमुक्षुदर्पणे "न नखाद्यैश्च" आद्यशब्दात् शलाकादिभिरपि न कुर्यादित्यर्थ इत्युक्तम् । अतः प्रकारेणेत्येतत्परित्यज्य येन तेनेत्यस्याङ्गुलिव्यतिरिक्तसाधनपरत्ववर्णनमाग्रहमूलमेव । अतस्सुष्ठूक्तम् "गृहस्थस्यानामिकया" इत्यादिकमिति बोध्यम् ।

> पार्श्वयोर्घनविन्यासमूर्ध्वपुण्ड्रमिहोच्यते ।  
यथा चर्म न दृश्येत तथोर्ध्वं पुण्ड्रमाचरेत् ॥
इषुपातस्थितैर्ग्राह्यमूर्ध्वपुण्ड्रं समाचरेत् ।  
पार्श्वमङ्गुलिमानं स्यान्मध्यमे द्व्यङ्गुलं भवेत् ॥  
त्रिधा सर्वत्र विस्तारश्चतुस्त्रिद्व्यङ्गुलं क्रमात् ।  
उत्तमो मध्यमो हीनः पार्श्वावाङ्गुलिकौ स्मृतौ ॥  
वर्तुलं तिर्यगच्छिद्रं ह्रस्वं दीर्घं ततन्तनु ।  
वक्रं विरूपं बद्धाग्रं भिन्नमूलं पदच्युतम् ॥  
अशुभ्रं रूक्षमासक्तं तथानङ्गुलिकल्पितम् ।  
विगन्धमपसव्यञ्च पुण्ड्रमाहुरनर्थकम् ॥  
आसीनोऽङ्गुलिभिर्दद्यादूर्ध्वपुण्ड्रान् स्वयं क्रमात् ।  
पार्श्वमङ्गुलिमात्रन्तु मध्ये छिद्रं प्रकल्पयेत् ॥  
पार्श्वमङ्गुलिमात्रन्तु विन्यसेद्द्विजसत्तमः ।  
सपवित्रेण हस्तेन नोर्ध्वपुण्ड्राणि धारयेत् ॥  
चन्दनालेपनञ्चैव तद्दानञ्चैव वर्जयेत् ॥ 

इति श्रीसच्चरित्ररक्षोदाहृतवसिष्ठभरद्वाजपराशरसंहितावृद्धहारीतवसिष्ठस्मृतिवचनान्यनुसन्धेयानि ।
</details>



<details open><summary>विश्वास-प्रस्तुतिः</summary>

ललाटे चतुरङ्गुलमूर्ध्वं द्व्यङ्गुलं त्र्यङ्गुलं वा विस्तृतं, कुक्षौ नाभ्यादिद्वादशाङ्गुलमूर्ध्वं त्र्यङ्गुलं विस्तृतं, हृदये प्रादेशमात्रमष्टाङ्गुलं वा ऊर्ध्वं चतुरङ्गुलं विस्तृतं,
</details>

<details><summary>मूलम्</summary>

ललाटे चतुरङ्गुलमूर्ध्वं द्व्यङ्गुलं त्र्यङ्गुलं वा विस्तृतं, कुक्षौ नाभ्यादिद्वादशाङ्गुलमूर्ध्वं त्र्यङ्गुलं विस्तृतं, हृदये प्रादेशमात्रमष्टाङ्गुलं वा ऊर्ध्वं चतुरङ्गुलं विस्तृतं,
</details>



<details><summary>आह्निकार्थप्रकाशिका</summary>

आचार्यपादानां पारमेष्ठ्यसंहितावचनानामेव चरमोपात्तत्वेनाभिमतत्वात् प्रायशस्तदनुसारेण पूर्वाचार्यानुष्ठितोर्ध्वपुण्ड्रधारणप्रकारमाह **ललाटे चतुरङ्गुलमि**त्यादिना । **चतुरङ्गुलमि**ति । 

> ऊर्ध्वपुण्ड्रं ललाटे तु कुर्वीत चतुरङ्गुलम् 

इति भरद्वाजवचनमनुरुध्योक्तम् । 

> भ्रुवोरधस्तादारभ्य रेखाद्वयसमन्वितम् ।  
केशान्तं विन्यसेत्पुण्ड्रमूर्ध्वं नित्यं द्विजोत्तमः ॥ 

इति वासिष्ठसंहितावचनमप्यत्र भाव्यम् ।

[[73]]

यत्तु 

> नासिकामूलमारभ्य ललाटे प्रथमन्न्यसेत् 

इत्याचार्यपादोदाहृतवचनादौ नासामूले ललाटपुण्ड्रविधिरिति । तन्न, यतस्तत्र नासिकामूलस्य मर्यादात्वमेव, न त्वभिविधित्वं, “भ्रुवोरधस्तादारभ्ये"त्युदाहृतवासिष्ठवचनानुरोधात् । “विस्तारन्त्र्यङ्गुल"मित्याद्याचार्यपादोदाहृतवचनावगतत्र्यङ्गुलादिविस्तारस्य नासामूलेऽसम्भावितत्वेन, नासामूलोपरि भ्रुवोरधः ललाटपुण्ड्रधारणमेव युक्तमिति बोध्यम् । 

> विस्तारं त्र्यङ्गुलं प्रोक्तं द्व्यङ्गुलं वा ललाटके 

इति पारमेष्ठ्यसंहितावचनविहितद्व्यङ्गुलपक्षे पूर्वोक्तपार्श्वाङ्गुलिमानमध्यछिद्रयोरसम्भावितत्वात्, मध्यच्छिद्रार्थं पार्श्वाङ्गुलिमानसङ्कोचस्स्यादित्यस्वरसादाह । **त्र्यङ्गुलं वे**ति । त्र्यङ्गुलपक्षे नोक्तानुपपत्तिरिति बोध्यम् । 

> स्तनान्तरेऽपि च तथा कुर्यात् प्रादेशमायतम् 

इति पारमेष्ठ्यसंहितावगतप्रादेशपरिमाणस्य 

> कुक्षौ तु नाभेरूर्ध्वं स्याद्द्वादशाङ्गुलमायतम् 

इत्युक्तद्वादशाङ्गुलोर्ध्वप्रदेशसम्भाव्यतया क्वचित् प्रादेशप्रमाणासम्भवमभिप्रेत्य ‘‘अष्टाङ्गुलं वे"त्युक्तम् । 

> वक्षःस्थले माधवञ्च न्यसेदष्टाङ्गुलायतम् ।  
हृदये माधवायेति धारयेदङ्गुलाष्टकम् ॥ 

इति वासिष्ठसंहिताब्रह्मरात्रादिवचनजातमिह भाव्यम् ।
</details>



<details open><summary>विश्वास-प्रस्तुतिः</summary>

कण्ठे चतुरङ्गुलमूर्ध्वं द्व्यङ्गुलं विस्तृतम्, दक्षिणकुक्षिपार्श्वे द्वादशाङ्गुलमूर्ध्वं त्र्यङ्गुलं विस्तृतं,
</details>

<details><summary>मूलम्</summary>

कण्ठे चतुरङ्गुलमूर्ध्वं द्व्यङ्गुलं विस्तृतम्, दक्षिणकुक्षिपार्श्वे द्वादशाङ्गुलमूर्ध्वं त्र्यङ्गुलं विस्तृतं,
</details>



<details><summary>आह्निकार्थप्रकाशिका</summary>

**कण्ठे चतुरङ्गुलमूर्ध्वं द्व्यङ्गुलं विस्तृतमि**ति । 

> ललाटे कण्ठदेशे तु स्कन्धयोश्च त्रिके तथा ।  
चतुरङ्गुलमानानि पञ्च पुण्ड्राणि धारयेत् ॥ 

इत्याचार्यपादोदाहृतब्राह्मरात्रवचनाद्यभिप्रायेण कण्ठपुरोभागे ‘‘चतुरङ्गुलमूर्ध्व’’मित्युक्तम् । 

> द्व्यङ्गुलं विस्तृतं रम्यं चतुरङ्गुलमायतम् 

इत्याचार्यपादप्रदर्शितवचनात् द्व्यङ्गुलं विस्तृतमित्युक्तम् । द्व्यङ्गुलपक्षे मध्ये छिद्रार्थं पार्श्वाङ्गुलिमानसङ्कोचः कार्यः, तदसङ्कोचेच्छायां 

> कण्ठकूपेऽपि च तथा त्र्यङ्गुलायतविस्तृतम् 

इति पारमेष्ठ्यसंहितोक्तं ग्राह्यम् । आह्निकेऽप्येतदभिप्रेतम्, इतरपुण्ड्रेषु पारमेष्ठ्यसंहितोक्तविस्ताराद्यभिधानात् ।
</details>

[[74]]



<details open><summary>विश्वास-प्रस्तुतिः</summary>

दक्षिणबाहुमूले दशाङ्गुलमूर्ध्वं त्र्यङ्गुलं विस्तृतं,
</details>

<details><summary>मूलम्</summary>

दक्षिणबाहुमूले दशाङ्गुलमूर्ध्वं त्र्यङ्गुलं विस्तृतं,
</details>



<details><summary>आह्निकार्थप्रकाशिका</summary>

**दक्षिणबाहुमूले दशाङ्गुलमूर्ध्वमि**ति । श्रीसच्चरित्ररक्षायां प्रथमाधिकारे बाहुमूले सुदर्शनपाञ्चजन्यचिह्नधारणविधानात्, 

> हेतुत्वात्सद्गृहीतेरितरपरिहृतेर्द्रावणात्किङ्करादेर्धार्यं चक्रादिचिह्नम् 

इत्युक्तहेतुत्रयस्य तच्छिह्नप्रकाशाधीनत्वात् 

> हृदये चोदरे चैव पार्श्वयोः पृष्ठ एव च ।  
बाह्वोर्मध्ये च सप्त स्युः 

> दक्षिणे बाहुमध्ये तु चिन्तयेन्मधुसूदनम् ।  
तत्पार्श्वे बाहुमध्ये तु मधुसूदन इष्यते ॥ 

इत्याचार्यपादोदाहृतवचनपारमेश्वरवचनतः बाहुमध्यदेशस्य पुण्ड्रस्थानत्वावगतेः, बाहुमूलशब्दस्य सुदर्शनादिधारणाश्रयव्यतिरिक्तबाहुमूलपरत्वमाश्रयणीयम्, श्रीवैखानसशास्त्रे मरीचिप्रोक्ते पञ्चपसप्ततिपटले 

> दक्षिणबाहुमध्ये मधुसूदनाय, वामबाहुमध्ये श्रीधराय 

इति, बाहुमध्य एव पुण्ड्रधारणं विहितम् । आचार्यार्चाचित्रलिखितविग्रहेषु सुदर्शनादिचिह्नादधःप्रदेश एव बाहुपुण्ड्रदर्शनात् तथैवास्मदाचार्यप्राचार्यतच्छिष्यप्रशिष्यानुष्ठानदर्शनाच्च, तथैव बाहुपुण्ड्रधारणं युक्तम् । यदन्योक्तं - 

> बाह्वोर्द्वादशाङ्गुलपुण्ड्रधारणं पारमेष्ठ्यसंहितोक्तमिति, तन्न, बहुषु श्रीसच्चरित्ररक्षाश्रीकोशेषु ग्रन्थमुद्राक्षरतच्छ्रीकोशेषु च 
>
>> दक्षिणे तु भुजे कुर्यादायतन्तु दशाङ्गुलम् । 
>
> इति तत्संहितावचनदर्शनात् तत्परिमाणस्य 
>
>> दशाङ्गुलप्रमाणन्तु उत्तमोत्तममुच्यते 
>
> इत्याचार्यपादोपात्तवचनप्रशंसितत्वाच्च बहुष्वसंकीर्णाह्निककोशेषु 
>
>> दक्षिणबाहौ दशाङ्गुलमूर्ध्वम् 
>
> इत्येव पाठोऽस्ति । क्वचित् ‘‘द्वादशाङ्गुळ"मिति पाठः, उदाहृतप्रमाणविरोधात् मानाभावाच्छोपेक्ष्यः । एवञ्च कूर्परप्रभृतिपञ्चदशाङ्गुलपरिमिते बाहौ अधः द्व्यङ्गुलं परित्यज्य उपरि दशाङ्गुलपुण्ड्रधारणे त्र्यङ्गुलं परित्यज्य त्र्यङ्गुलबाहुमूलप्रदेशः सुदर्शनपाञ्चजन्यप्रकाशयोग्यस्स्यात्, एवं सति, सर्वप्रमाणश्रीसूक्त्याचारानुगुण्यं भवति । 
>
> [[75]] 
>
> एतेन कूर्परादुपरि चतुरङ्गुलत्र्यङ्गुलाद्वा ऊर्ध्वं द्वादशाङ्गुलं, दशाङ्गुलं, नवाङ्गुलं, अष्टाङ्गुलं वा, आयतं बाहुपुण्ड्रमित्यपरोक्तं परास्तम्; नवाङ्गुलं मध्यमं स्यादष्टाङ्गुलमथाधमम् 

इति निन्दितनवाङ्गुलाष्टाङ्गुळपरिमाणयोः पूर्वप्रशंसितदशाङ्गुलपरिमाणेन तुल्यविकल्पकथनस्यानुचितत्वात् । पञ्चदशाङ्गुले बाहौ अधश्चतुरङ्गुलत्यागे द्वादशाङ्गुलपुण्ड्रधारणस्थलाभावात्, दशाङ्गुलनवाङ्गुलपुण्ड्रधारणे सुदर्शनाद्यंकनछादनापत्त्या तत्प्रकाशाधीनस्य “हेतुत्वात्सद्गृहीते"रित्यादिहेतु-त्रयस्यासम्भवप्रसङ्गात् । त्र्यङ्गुलादूर्ध्वं द्वादशाङ्गुलपुण्ड्रधारणेऽपि तद्दोषतादवस्थ्याच्च । एतेन, इतरपराङ्गीकृतः अष्टाङ्गुलबाहुपुण्ड्रपक्षः प्रत्युक्तः, “अष्टाङ्गुलमथाधमम्" इति तन्निन्दनात् । न चैवं हृदयेऽष्टाङ्गुलपुण्ड्राधार्यत्वं स्यादिति वाच्यम्, पूर्वोक्तरीत्या तत्रागत्याष्टाङ्गुलपुण्ड्रस्यैव धार्यत्वात् । यत्र दशाङ्गुलविधेरवकाशसम्भवश्च तत्रैवाष्टाङ्गुलनिन्दनस्य स्वीकार्यत्वात् ।
</details>



<details open><summary>विश्वास-प्रस्तुतिः</summary>

जत्रौ दक्षिणकण्ठपार्श्वे चतुरङ्गुलमूर्ध्वं विस्तृतं, वामकुक्षिपार्श्वे वामबाहुमूले वामजत्रौ दक्षिणवत्, जघनोपरि पृष्ठभागे त्र्यङ्गुलमायतं विस्तृतञ्च, ककुदे त्र्यङ्गुलमायतं विस्तृतञ्च,
</details>

<details><summary>मूलम्</summary>

जत्रौ दक्षिणकण्ठपार्श्वे चतुरङ्गुलमूर्ध्वं विस्तृतं, वामकुक्षिपार्श्वे वामबाहुमूले वामजत्रौ दक्षिणवत्, जघनोपरि पृष्ठभागे त्र्यङ्गुलमायतं विस्तृतञ्च, ककुदे त्र्यङ्गुलमायतं विस्तृतञ्च,
</details>



<details><summary>आह्निकार्थप्रकाशिका</summary>

**जत्रौ दक्षिणकण्ठपार्श्वे** इति । 

> जत्रौ त्र्यङ्गुलमायामं विस्तरञ्च तथैव च 

इति पारमेष्ठ्यसंहितावचनमनुसृत्य जत्रावित्युक्तम् । 

> त्रिविक्रमेति मन्त्रेण धारयेद्दक्षिणे गले ।  
हृषीकेशेति मन्त्रेण धारयेद्वामकण्ठके ।  
त्रिविक्रमं च तत्स्कन्दे वामपार्श्वे तु वा मनम् ।  
श्रीधरं बाहुके वामे हृषीकेशन्तु स्कन्धके ॥ 

इत्याचार्यपादोदाहृतवचनतः

> தெளிவுடைவாளுருவிக் கரங்களிலீரண்டேந்தி வலக்கழுத்தும், என்னிருடீகேசனிறைக் கீழிடக் கழுத்தென்றிவற்றில்

इति द्वादशनामगाधावाक्याच्च, दक्षिणवामकण्ठयोरेव पुण्ड्रस्थानत्वावगमात् “जत्रा"वित्यस्य जत्रुस्थानमारभ्येत्यर्थो ग्राह्यः, एवं “वाम जत्रावि’’त्यत्रापि बोध्यम् ।

[[76]]

अतः केषाञ्चित् जत्रावेव पुण्ड्रधारणञ्चिन्त्यमिति ऊर्ध्वपुण्ड्रविषयस्थानपरिमाणप्रमाणोपपत्तिपरपक्षप्रतिक्षेपादेः बहुधा प्रदर्शितत्वात् पार्श्वयोरङ्गुलिपरिमाणन्यूनाधिकचोदितस्थानच्युतातिदीर्घातिह्रस्वमध्यछिद्ररहितबद्धाग्रशलाकादि-कल्पितपुण्ड्राण्यनर्थकानीति बोध्यम् ।
</details>



<details open><summary>विश्वास-प्रस्तुतिः</summary>

भगवत्पादाकृतीन् पुण्ड्रान्, 
</details>

<details><summary>मूलम्</summary>

भगवत्पादाकृतीन् पुण्ड्रान्, 
</details>



<details><summary>आह्निकार्थप्रकाशिका</summary>

**भगवत्पादाकृतीन् पुण्ड्रानि**ति । तदुक्तम् 

> क्रियमाणस्य चोर्ध्वपुण्ड्रस्य हरिपादसंस्थानवत्त्वं सान्तरालत्वञ्च हरेः पादाकृतिमित्यादिकया श्रुत्या प्रागुपात्तया प्रदर्शितम् । सन्ति च पुराणादिष्वपि तथात्वे वचांसि

इत्यादिना 

> अतः श्रुत्यादिविहितहरिपादसंस्थानमेव भागवतैरुपादेयमिति स्थितम् 

इत्यन्तेन हरिपादसंस्थानस्यैव भागवतैरुपादेयत्वम्, अन्याकृतीनामेकान्तिव्यतिरिक्तग्राह्यत्वमनुगृहीतम् । 

> भगवल्ललाटे न तत्पादाकृतिपुण्ड्रं, मन्त्रविशेषकरणकध्यानविशेषयुक्तश्वेतमृदादिधारणस्यैव पुण्ड्रत्वाद् । तत्र शोभार्थमलङ्कारविशेषः पुण्ड्रसदृशः तिलकसदृशो वा यथा शोभाभिमानं क्रियत 

इत्याचार्यपादानुगृहीतञ्च ग्राह्यम् । एतेन पुण्ड्रमूलभागे त्र्यङ्गुलद्व्यङ्गुलपरिमाणम्, ऊर्ध्वभागे द्व्यङ्गुलैकाङ्गुलपरिमाणं पुण्ड्रं कैश्चित् क्रियमाणं, तस्य वेणुपत्रदीपशिखाद्याकृतित्वकथनञ्च पारमैकान्त्याननुगुणमिति बोध्यम् ।
</details>



<details open><summary>विश्वास-प्रस्तुतिः</summary>

> चतुश्चक्रं नमस्यामि केशवं कनकप्रभम् ।  
नारायणं घनश्यामं चतुश्शङ्खं नमाम्यहम् ॥  
माधवं मणिभङ्गाभं चिन्तयामि चतुर्गदम् ।  
चन्द्रभासं चतुश्शार्ङ्गं गोविन्दमभिसंश्रये ॥  
विष्णुञ्चतुर्हलं वन्दे पद्मकिञ्जल्कसन्निभम् ।  
चतुर्मुसलमब्जाभं संश्रये मधुसूदनम् ॥  
अग्निवर्णं चतुःखड्गं भावयामि त्रिविक्रमम् ।  
वामनं बालसूर्याभं चतुर्वज्रं विभावये ॥  
श्रीधरं पुण्डरीकाभं चतुःपट्टसमाश्रये ।  
चतुर्मुद्गरमभ्येमि हृषीकेशं तटित्प्रभम् ॥  
पञ्चायुधं पद्मनाभं प्रणमाम्यर्करोचिषम् ।  
दामोदरं चतुःपाशमिन्द्रकोपनिभं भजे ॥  
वासुदेवमुपासेऽहं पूर्णेन्द्वयुतसन्निभम् ।
</details>

<details><summary>मूलम्</summary>

> चतुश्चक्रं नमस्यामि केशवं कनकप्रभम् ।  
नारायणं घनश्यामं चतुश्शङ्खं नमाम्यहम् ॥  
माधवं मणिभङ्गाभं चिन्तयामि चतुर्गदम् ।  
चन्द्रभासं चतुश्शार्ङ्गं गोविन्दमभिसंश्रये ॥  
विष्णुञ्चतुर्हलं वन्दे पद्मकिञ्जल्कसन्निभम् ।  
चतुर्मुसलमब्जाभं संश्रये मधुसूदनम् ॥  
अग्निवर्णं चतुःखड्गं भावयामि त्रिविक्रमम् ।  
वामनं बालसूर्याभं चतुर्वज्रं विभावये ॥  
श्रीधरं पुण्डरीकाभं चतुःपट्टसमाश्रये ।  
चतुर्मुद्गरमभ्येमि हृषीकेशं तटित्प्रभम् ॥  
पञ्चायुधं पद्मनाभं प्रणमाम्यर्करोचिषम् ।  
दामोदरं चतुःपाशमिन्द्रकोपनिभं भजे ॥  
वासुदेवमुपासेऽहं पूर्णेन्द्वयुतसन्निभम् ।
</details>



[[77]]

<details><summary>आह्निकार्थप्रकाशिका</summary>

ऊर्ध्वपुण्ड्रधारणदशायां तत्तत्पुण्ड्रदेवताध्यानमाह - **चतुश्चक्रन्नमस्यामी**त्यादिना 

> वासुदेवमुपासेहं पूर्णेन्द्वयुतसन्निभम् 

इत्यन्तेन । वासुदेवमित्यादित्रयोदशपुण्ड्रपक्षाभिप्रायेण । ललाटे चतुरङ्गुलमूर्ध्वमित्यादिना ककुदे त्र्यङ्गुलमायतं विस्तृतञ्चेत्यभिधानात्
चरमोपात्तपारमेष्ठ्यसंहितावचनेषु द्वादशनामगाधासु च द्वादशपुण्ड्रधारणावगमात्, 

> मोक्षार्थी च विशेषेण द्वादशाक्षरविद्यया ।  
द्वादशैतानि पुण्ड्राणि कुर्यात् द्वादशनामभिः ॥  
इति इन्द्ररात्रवचनेऽपि तथावगमाच्च द्वादशपुण्ड्रपक्ष एवाचार्यपादसम्मतः । द्वादशाक्षरविद्यया = शेषशिरोधारणमन्त्ररूपया सह, द्वादशनामभिः एतानि = 
>
>> चतुश्चक्रधरं मान्तु स्मृत्वा जाम्बूनदप्रभम् 
>
> इत्यादिभिः 
>
>> दामोदराय मन्त्रेण धारयेत्पश्चिमे गले 
>
> इत्यन्तैः पूर्वोदाहृतवचनैः प्रतिपादितानि, द्वादशपुण्ड्राणि मोक्षार्थी विशेषेण कुर्यादित्युदाहृतवचनार्थः । यत्त्वन्योक्तं द्वादशाक्षरमन्त्रेण शिरोधारणन्तु 
>
>> त्रयोदशमधो मूर्ध्नि धारयेदूर्ध्वपुण्ड्रकम् 
>
> इत्युक्तत्रयोदशपुण्ड्रपक्षे वेदितव्यम् । 
>
>> द्वादशाक्षरमन्त्रेण मूर्ध्नि दत्वा मृदन्ततः 
>
> इत्यादिप्रमाणात्; द्वादशपुण्ड्रपक्षे तत्प्रक्षालनतोयेन वासुदेवेति मूर्धनि 

इति वचनविहितेन वासुदेवाय नम इति मन्त्रेण शेषशिरोधारणमिति । तदसङ्गतम् – श्रीसच्चरित्ररक्षायां 

> त्रयोदशमधो मूर्ध्नि धारयेदूर्ध्वपुण्ड्रकम् 

इत्येतदनन्तरं 

> द्वादशाक्षरमन्त्रेण मूर्ध्नि दत्वा मृदन्तः 

इति वचनासत्वात्, 

> द्वादशेति द्वयः पक्षः तस्मिन् शिरसि वर्जयेत् ।  
अष्टौ वेति द्वयः पक्षः शिर आदीनि वर्जयेत् ॥ 
>
> तत्र मन्त्रं प्रवक्ष्यामि ऊर्ध्वपुण्ड्रस्य धारणे 

इत्यादिना द्वादशनामान्युक्त्वा 

> द्वादशाक्षरमन्त्रेण मूर्ध्नि दत्वा - मृदन्ततः 

इत्याचार्यपादश्रीसूक्त्या द्वादशपुण्ड्रपक्ष एव द्वादशाक्षरमन्त्रकरणकदेशशिरोधारणावगमात्, मोक्षार्थी चेति पूर्वोदाहृतवचनेनाप्यस्यार्थस्य सिद्धत्वाच्च । द्वादशपुण्ड्रप्रकरणे ‘‘तत्प्रक्षालनतोयेन” इत्यादिवचनस्यासत्वेन तत्पक्षे वासुदेवाय नम इति मन्त्रेण शिरःपुण्ड्रधारणस्य वक्तव्यत्वासम्भवात् । ब्रह्माण्डे “ललाटे केशवं ध्याये"दित्यारभ्य “तत्प्रक्षालनतोयेन वासुदेवेति मूर्धनि" इत्यन्तस्य वचनजातस्योदाहृतत्वात्, परिशेषात् त्रयोदशपुण्ड्रपक्ष एव वासुदेवाय नम इति शिरःपुण्ड्रधारणस्य स्वीकार्यत्वात् । एतेन तत्प्रक्षालनतोयेन द्वादशाक्षरेण मूर्ध्नि चतुरङ्गुलं पुण्ड्रं धार्यमित्यपरोक्तं निरस्तम् ।
</details>

[[78]]



<details open><summary>विश्वास-प्रस्तुतिः</summary>

इत्यादिध्यानपुरस्सरम् ओं केशवाय नम इत्यादिमन्त्रैर्ललाटादिस्थानेषु क्रमेण धृत्वा शेषं द्वादशाक्षरेण मूर्ध्नि धारयेत् ।
</details>

<details><summary>मूलम्</summary>

इत्यादिध्यानपुरस्सरम् ओं केशवाय नम इत्यादिमन्त्रैर्ललाटादिस्थानेषु क्रमेण धृत्वा शेषं द्वादशाक्षरेण मूर्ध्नि धारयेत् ।
</details>



<details><summary>आह्निकार्थप्रकाशिका</summary>

**इत्यादि ध्यानपुरस्सरमि**त्यादि । 

> चतुश्चक्रधरं मां तु स्मृत्वा जाम्बूनदप्रभम् ।  
ललाटे केशवायेति धारयेदूर्ध्वपुण्ड्रकम् ॥ 

इत्यादीनि 

> द्वादशाक्षरमुच्चार्य शेषं मूर्धनि विन्यसेत्

इत्यन्तानि ध्यानविधायकानि । तत्तद्ध्यानस्यावश्यम्भावित्वमुक्तम् । 

> ध्यानं तत्संप्रवक्ष्यामि ऊर्ध्वपुण्ड्रस्य धारणे ।  
येन नाम्ना च यत्कुर्यात् तन्नामार्थं विचिन्तयेत् ॥  
विना कृतन्तु ध्यानेन ऊर्ध्वपुण्ड्रन्तु निष्फलम् । 

इति देशिकचरणोदाहृतवचनान्यत्र भाव्यानि । 
</details>



<details open><summary>विश्वास-प्रस्तुतिः</summary>

विष्णुगात्रपरामृष्टहरिद्राचूर्णं श्रीमन्त्रैस्सर्वपुण्ड्रमध्ये धृत्वा,
</details>

<details><summary>मूलम्</summary>

विष्णुगात्रपरामृष्टहरिद्राचूर्णं श्रीमन्त्रैस्सर्वपुण्ड्रमध्ये धृत्वा,
</details>



<details><summary>आह्निकार्थप्रकाशिका</summary>
 
अथ श्रीचूर्णधारणमाह **विष्णुगात्रपरामृष्टमि**त्यादिना । तदुक्तम् यथेश्वरसंहितायामेव 

> कुङ्कुमञ्चन्दनञ्चैव कर्पूरञ्चानुलेपनम् ।  
विष्णुगात्रपरामृष्टं तद्वै पावनपावनम् ॥ 

तथा पाद्मोद्भवे 

> विष्णुदेहपरामृष्टं यः चूर्णं शिरसा वहेत् ।  
सोऽश्वमेधफलं प्राप्य विष्णुलोके महीयते ॥

इत्यादि । तथान्यत्र 

> विष्णुगात्रच्युतं चूर्णं ललाटे धारयेत् द्विजः ।  
अपोह्य पातकान्याशु मोदते दिवि देववत् ॥ 

इति । ललाट इत्युपलक्षणम् । 

> तत्तन्मन्त्रेण तन्मूर्तिं ध्यात्वा पुण्ड्राणि धारयेत् ।
>
> अन्तराले तु सर्वेषां हरिद्रान्धारयेच्छ्रियम् ॥  
कुङ्कुमं वापि हारिद्रं चूर्णं विष्ण्वभिषेचितम् ।  
ऊर्ध्वपुण्ड्रस्य मध्ये तु धारयेद्दीपवत् द्विजः ॥  
श्रीचूर्णरहितं पुण्ड्रं कदाचिन्नैव धारयेत् ।  
धारयेद्यदि मोहेन तत्पुण्ड्रं स्यादनर्थकम् ॥  
ब्रह्मचारिगृहस्थानां यतीनां वनिनामपि ।  
सुवासिनीनां कन्यानां विधवानामपि द्विजाः ॥  
श्रीचूर्णं सततं धार्यमूर्ध्वपुण्ड्रस्य मध्यतः ।  
धात्रीपत्रसमं धार्यं श्रीचूर्णं ब्रह्मवादिनाम् ॥  
अन्येषां क्षत्रियादीनां तिन्त्रिणीदलसम्मितम् ।  
कूश्माण्डबीजवत्स्त्रीणामितरेषां यथारुचि ॥  
द्रव्यान्तरविहीनन्तु ललाटे धारयेद्द्विजः ।  
तावद्भवति चण्डालो यावन्न स्राति दुर्मतिः ॥ 

इत्यादीनि प्रमाणान्यत्र द्रष्टव्यानि । द्रव्यान्तरं = शालितण्डुलादिचूर्णम्। 

> श्रीदेवी प्रथमं नाम द्वितीयममृतोद्भवा ।  
तृतीयं कमला प्रोक्ता चतुर्थं चन्द्रशोभिनी ॥  
पञ्चमं विष्णुपत्नी स्यात् वैष्णवी षष्ठमेव च ।  
सप्तमं तु वरारोहा अष्टमं हरिवल्लभा ॥  
नवमं शार्ङ्गिणी प्रोक्ता दशमं देवदेविका ।  
एकादशं महालक्ष्मीः द्वादशं सुरसुन्दरी ॥ 

इति प्रमाणानुसारेण श्रियै नमः इत्यादिभिः मन्त्रैर्धार्यम् ॥
</details>

[[79]]



<details open><summary>विश्वास-प्रस्तुतिः</summary>

ओं केशवाय नम इत्यादिक्रमेण पुण्ड्रानङ्गुलीभिः स्पृष्ट्वा, अञ्जलिं च कुर्यात् ।
</details>

<details><summary>मूलम्</summary>

ओं केशवाय नम इत्यादिक्रमेण पुण्ड्रानङ्गुलीभिः स्पृष्ट्वा, अञ्जलिं च कुर्यात् ।
</details>



<details><summary>आह्निकार्थप्रकाशिका</summary>

अथ पुण्ड्रस्पर्शनादिकमाह — **ओं केशवाय नम** इत्यादिना । तदुक्तम् 

> धृतोर्ध्वपुण्ड्रो विधिवन्न्यस्य नामानि द्वादश ।  
नमोऽन्तान्यञ्जलिं कुर्यान्नामान्युक्त्वा यथाक्रमम् ॥ 

इति । पुण्ड्रश्रीचूर्णधारणानन्तरं साञ्जलिस्सन् “चतुश्चक्रं नमस्यामी"त्यादिक्रमेण ध्यायेदिति परोक्तं तु पूर्वोदाहृतप्रमाणाचार्यपादश्रीसूक्तिविरुद्धमित्युपेक्ष्यम् ।
</details>



<details open><summary>विश्वास-प्रस्तुतिः</summary>

एकपुण्ड्रपक्षे पूर्ववत्सकलं कृत्वा, 

> उद्धृतासि वराहेण कृष्णेन शतबाहुना ।  
भूमिर्धेनुर्धरणी लोकधारिणी ।  
मृत्तिके हन मे पापं यन्मया दुष्कृतं कृतम् ।  
त्वया हतेन पापेन जीवामि शरदश्शतम् ॥  
मृत्तिके देहि मे पुष्टिं त्वयि सर्वं प्रतिष्ठितम् । 

इति मन्त्रेण प्रणवेन वा 

> दामोदरं केशवं च पुण्ड्रेषु न परित्यजेत् 

इत्युक्तरीत्या ललाटे ककुदे च पुण्ड्रं धृत्वा, श्रीचूर्णमपि धृत्वा केशवदामोदरमन्त्राभ्यां केशवदामोदरौ ध्यायेत् । 
</details>

<details><summary>मूलम्</summary>

एकपुण्ड्रपक्षे पूर्ववत्सकलं कृत्वा, 

> उद्धृतासि वराहेण कृष्णेन शतबाहुना ।  
भूमिर्धेनुर्धरणी लोकधारिणी ।  
मृत्तिके हन मे पापं यन्मया दुष्कृतं कृतम् ।  
त्वया हतेन पापेन जीवामि शरदश्शतम् ॥  
मृत्तिके देहि मे पुष्टिं त्वयि सर्वं प्रतिष्ठितम् । 

इति मन्त्रेण प्रणवेन वा 

> दामोदरं केशवं च पुण्ड्रेषु न परित्यजेत् 

इत्युक्तरीत्या ललाटे ककुदे च पुण्ड्रं धृत्वा, श्रीचूर्णमपि धृत्वा केशवदामोदरमन्त्राभ्यां केशवदामोदरौ ध्यायेत् । 
</details>



<details><summary>आह्निकार्थप्रकाशिका</summary>

एकपुण्ड्रधारणक्रममाह - **एकपुण्ड्रपक्ष** इति । तदुक्तम् -

> अत्र च पुण्ड्रसङ्ख्यानुरूपमन्त्रविशेषनिर्देशदर्शनात् । ब्रह्मरात्रोक्तं प्रणवेन ललाटे धारणं, ब्रह्माण्डोक्तं “उद्धृतासी"ति मन्त्रेण धारणं चैकसङ्ख्याविषयं मन्तव्य"मिति । "दामोदरं केशवं" चेत्यादि वासिष्ठसंहितावचनस्योत्तरार्द्धं 

> यदि त्यजेत्तु मोहेन तन्मुखं नावलोकयेत् 

इति । एतेन 

> द्विपुण्ड्रधारणे चिन्त्यं वचनं द्विजसत्तमैः 

इतीतरोक्तमपास्तम् । 

[[80]]

> द्वादशैकचतुःपुण्ड्रैः भूषितास्स्युः सदा द्विजाः 

इति पारमेश्वरवचनस्याचार्यपादोक्तत्वात् 

> अष्टौ षट्चतुरः पुण्ड्राननाचारान्न धारयेत् 

इतीतरोक्तचतुःपुण्ड्रनिराकरणमपास्तम् । अष्टषट्पुण्ड्राणां काम्यत्वाभिधानात् परमैकान्त्यधार्यत्वेऽपि चतुःपुण्ड्रेषु फलाश्रुतेः नित्यत्वेन निष्कामधार्यत्वात्। 

> गुरुलघुविकल्पस्य एकस्मिन्नसम्भवात्, गुरोरेव मुख्यत्वं सिद्धम् । यत्र तु कर्मविशेषाङ्गतया वा फलविशेषमुद्दिश्य वा न्यूनसंङ्ख्याविधानं तत्र विशेषवचनबलात् न्यूनतयैव तत्परिग्रहः । अन्यत्र त्वधिकपरिग्रह एव मुख्यः । द्रव्यालाभासामर्थ्यादिदशासु गत्यभावान्न्यूनपरिग्रहः, अत्यन्ताकरणाद्यथाशक्तिकरणस्य नित्येषु शास्त्रीयत्वात् 

इत्याचार्यपादश्रीसूक्त्या त्रयोदशपुण्ड्रस्य मुख्यत्वावगमेऽपि द्वादशपुण्ड्रपक्ष एव मुमुक्षुग्राह्यः इत्याचार्यपादोदाहृतप्रमाणसिद्ध इति पूर्वमेव प्रतिपादितम् । अतस्स एव पक्षश्शिष्टाचारसिद्धः ग्राह्यः । 

> अर्धचन्द्राकृतिः स्त्रीणाम् 
>
> ऊर्ध्वपुण्ड्रं तथा स्त्रीणामर्धचन्द्राकृतिर्भवेत् । 

इति वासिष्ठपराशरसंहितावचनसत्त्वात्, भगवत्पादाकृत्येव ऊर्ध्वपुण्ड्रं स्त्रीणां, अन्यथा धारणे वचनं नास्तीतीतरोक्तमपास्तम् । नारिकेलफलार्धं द्विनेत्रयुक्तं पुण्ड्रधारणजलपात्रं, बिल्वफलकरण्डे श्रीचूर्णनिक्षेपादिकं तत्र तत्रोक्तमनुसन्धेयमित्यन्यत्र विस्तरः ।
</details>



<details open><summary>विश्वास-प्रस्तुतिः</summary>

अथ सन्ध्यावन्दनम् ।
</details>

<details><summary>मूलम्</summary>

अथ सन्ध्यावन्दनम् ।
</details>

 

<details><summary>आह्निकार्थप्रकाशिका</summary>

सर्वकर्माङ्गोर्ध्वपुण्ड्रविधानं समाप्यानन्तरकर्तव्यं प्रतिजानीते - **अथ सन्ध्यावन्दनमि**ति । सर्वकर्माङ्गं पवित्रमवश्यं धार्यम् । शातातपः 

> कौशेयं बिभृयान्नित्यं पवित्रं दक्षिणे करे ।  
भुञ्जानस्तु विशेषेण नान्नदोषेण लिप्यते ॥

[[81]]

अत्रिः - 

> उभाभ्यामेव हस्ताभ्यां विप्रैर्दर्भपवित्रके ।  
धारणीये प्रयत्नेन ब्रह्मग्रन्थिसमन्विते ॥  
यज्ञोपवीते मौञ्ज्यां च तथा कुशपवित्रके ।  
ब्रह्मग्रन्थिं विजानीयादन्यत्र तु यथारुचि ॥  
ब्रह्मयज्ञे जपे चैव ब्रह्मग्रन्थिर्विधीयते ।  
भोजने वर्तुलः प्रोक्तः एवं धर्मो न हीयते ॥ 

संवर्तः -

> उभाभ्यामपि हस्ताभ्यां पवित्रन्धारयेद्द्विजः ।  
दैवे कर्मणि पित्र्ये च ब्रह्मग्रन्थिसमन्वितम् ॥ 

स्मृतिभास्करे -

> सप्तभिर्दर्भपुञ्जीलैः ब्राह्मणस्य पवित्रकम् । 

मार्कण्डेयः -

> चतुर्भिर्दर्भपुञ्जीलैः ब्राह्मणस्य पवित्रकम् ।  
एकैकन्यूनमुद्दिष्टं वर्णतस्तु यथाक्रमम् ॥  
सपवित्रस्सदर्भश्च कर्माङ्गाचमनं चरेत् ।  
नोच्चिष्टं तत्स दर्भश्च भुक्त्वोच्छिष्टं तु वर्जयेत् ॥  
कूर्चेण वा पवित्रेण येन कर्माणि कारयेत् ।  
तस्य ग्रन्थिं विसृज्यैव कर्मान्ते तु ततस्त्यजेत् ॥
पवित्रकूर्चयोस्त्यागे सग्रन्थ्यास्तु प्रमादतः ।  
उपवासं चरेदेकमुपवासत्रयं तु वा ॥  

कौशिकः - 

> गवां वालपवित्रस्य सुवर्णस्य तथैव च ।  
न ब्रह्मग्रन्थिनियमः धारयेत्तु यथा तथम् ॥ 

“न ब्रह्मग्रन्थिनाचामेत्" इत्यादिनिषेधः केवलाचमनविषयः, 

> सपवित्रेण हस्तेन कर्माङ्गाचमनं स्मृतम् 

इति कर्माङ्गाचमनस्य ब्रह्मग्रन्थिसहितहस्तेन कर्तव्यत्वस्मरणात्, आचाराच्च इति स्मृतिरत्नाकरादावभिप्रेतः । पवित्रनिर्माणमुक्तं पारिजाते 

> तर्जन्यङ्गुष्ठयोरग्रं योजितं तु यथा भवेत् ।  
ज्ञानमुद्रा तया कार्यं कूर्चवद्ग्रन्थिबन्धनम् ॥ 

स्मृतिरत्ने -

> अङ्गुष्ठं घर्षयेदूर्ध्वं तर्जन्या तु पुनः पुनः ।  
ज्ञानमुद्रामधः कृत्वा कूर्चवद्ग्रन्थिबन्धनम् ॥  
साग्राभ्यामृजुदर्भाभ्यां प्रादक्षिण्येन मध्यतः ।  
मूलाग्रावुद्धृतौ कृत्वा कुर्यात् ग्रन्थिञ्च मन्त्रवत् ॥  
तारेण कुर्यात्तं ग्रन्थिं पवित्रस्य द्विजोत्तमः ॥

[[82]]

स्मृतिभास्करे -

> चतुरङ्गुलमूर्ध्वाग्रं ग्रन्थिरेकाङ्गुलन्तथा ।  
वलयं द्व्यङ्गुलञ्चैव पवित्रस्य तु लक्षणम् ॥

इत्याह्निककाण्डस्थवचनानि, 

> सकृत्प्रदक्षिणीकृत्य पवित्रमभिधीयते ।  
तदेव द्विगुणीकृत्य ब्रह्मग्रन्थिर्विधीयते ॥

इति रत्नाकरस्थवचनानि चात्र भाव्यानि ।
</details> 



<details open><summary>विश्वास-प्रस्तुतिः</summary>

आचम्य प्राणानायम्य, श्रीभगवदाज्ञया भगवत्प्रीत्यर्थं स्नानाङ्गं देवर्षिपितृतर्पणं करिष्य इति सङ्कल्प्य, ओं ब्रह्मादयो ये देवा इत्यादिक्रमेण उपवीती निवीती प्राचीनावीती च क्रमेण देवर्षिपितृतर्पणं तत्तत्तीर्थेन कुर्यात् । भगवानेवेत्यादि प्रातःस्रानाख्यं कर्म कारितवानित्यनुसन्दधीत ।
</details>

<details><summary>मूलम्</summary>

आचम्य प्राणानायम्य, श्रीभगवदाज्ञया भगवत्प्रीत्यर्थं स्नानाङ्गं देवर्षिपितृतर्पणं करिष्य इति सङ्कल्प्य, ओं ब्रह्मादयो ये देवा इत्यादिक्रमेण उपवीती निवीती प्राचीनावीती च क्रमेण देवर्षिपितृतर्पणं तत्तत्तीर्थेन कुर्यात् । भगवानेवेत्यादि प्रातःस्रानाख्यं कर्म कारितवानित्यनुसन्दधीत ।
</details>



<details><summary>आह्निकार्थप्रकाशिका</summary>

स्नानाङ्गतर्पणप्रकारमाह - **आचम्ये**ति । तदुक्तं 

> तर्पणे 
>
>> आदावोङ्कारमुच्चार्य नामान्ते तर्पयामि च ।  
देवान् ब्रह्मऋषींश्चैव तर्पये दक्षतोदकैः ।  
तिलोदकैः पितॄन् भक्त्या सूत्रोक्तविधिना ततः ॥ 

इति । अत्र प्रणवपूर्वकत्वेन भगवदात्मकत्वानुसन्धानं विहितम् । एतदेव च नित्ये भाष्यकारैरपि दर्शितम् । 

> देवानृषीन् पितॄन् भगवदात्मकान् ध्यात्वा सन्तर्प्येति । इदं च व्यासेन मध्याह्नविहितमपि प्रातःस्नानाङ्गतयापि विहितम् । तदुक्तम् - 

> एवं स्नातः कृतोर्ध्वपुण्ड्रः स्नानाङ्गं भगवदात्मकदेवर्षिपितृतर्पणं कृत्वा 

इति । 

> धृतोर्ध्वपुण्ड्रो देवर्षिपितॄन् सन्तर्प्य मन्त्रतः 

इति वङ्गिवंशेश्वरैरुक्तम् । 

> नित्यं स्नात्वा शुचिः कुर्यात् देवर्षिपितृतर्पणम् 

इति मनूक्तेः, प्रातःस्नानाङ्गमपि तर्पणं भवति । अहिर्बुध्न्यसंहितायामष्टाविंशेऽध्याये -

> तत उत्तीर्य चाचम्य धृत्वा वस्त्रोत्तरीयके ।  
धृतोर्ध्वपुण्ड्रः स्वाचान्तो देवादीनच्युतात्मकान् ॥  
ध्यात्वा सन्तर्पयेदन्यदाह्निकं विधिवच्चरेत् । 

इति वचनानुसारेण वङ्गिवंशेश्वरोक्तमूर्ध्वपुण्ड्रधारणानन्तरं स्नानाङ्गतर्पणमाचार्य पादानुगृहीतम् । एतेन केषाञ्चिदूर्ध्वपुण्ड्रधारणात्पूर्वं स्नानाङ्गतर्पणकथनमसाम्प्रदायिकमिति बोध्यम् । 

[[83]]

माधवीये -

> नित्यं नैमित्तिकं काम्यं त्रिविधं स्नानमुच्यते ।  
तर्पणं तु भवेत्तस्याङ्गत्वेन परिकीर्तितम् ॥ 

कार्ष्णाजनिः -

> देवान् देवगणांश्चापि ऋषीन् ऋषिगणानपि ।  
अव्यग्रस्तर्पयेन्नित्यं मन्त्रैरेव स्वनामभिः ।  
पितॄन् पितृगणांश्चापि नित्यं सन्तर्पयेत्ततः ॥ 

भरद्वाजः -

> तर्पणे देवतादिभ्यः तत्तत्तीर्थेन तर्पयेत् ।  
गोशृङ्गमात्रमुद्धृत्य जलमध्ये जलं क्षिपेत् ॥  
येन तीर्थेन गृह्णीयात्तेन दद्याज्जलाञ्जलिम् ।  
अन्यतीर्थेन गृह्णीयात्तत्तोयं रुधिरं भवेत् ॥  
पूर्वाशाभिमुखो देवानुत्तराभिमुखांस्त्वृषीन् ।  
पितॄंस्तु दक्षिणास्यस्तु जलमध्ये तु तर्पयेत् ॥  
यज्ञोपवीती देवानां निवीती ऋषितर्पणे ।  
प्राचीनावीती पित्र्येषु तेन तीर्थेन तर्पयेत् ॥ 

मनुः -

> मनुष्यतर्पणे स्रानवस्त्रनिष्पीडने तथा ।  
निवीती तु भवेद्विप्रस्तथा मूत्रपुरीषयोः ॥  
अङ्गुष्ठमूलान्तरतो रेखायां ब्राह्ममुच्यते ।  
अन्तराङ्गुष्ठदेशिन्योः पितॄणां तीर्थमुच्यते ॥  
कनिष्ठामूलतः पश्चात् प्राजापत्यं प्रचक्षते ।  
अङ्गुल्यग्रे स्मृतं दैवं तथैवार्षं प्रकीर्तितम् ॥  
मूले वा दैवमार्षं स्यादाग्नेयं मध्यमं स्मृतम् ।  
तदेव सौमिकं तीर्थमेतत् ज्ञात्वा न मुह्यति ॥  

इत्याह्निककाण्डोदाहृतानि, 

> सर्वदेवान् सर्वगणान् पतिपत्नीसहेति च ।  
तिलोदकैस्तर्पयित्वा पितॄनथ पितामहान् ।  
प्रपितामहसंज्ञांश्च सदाराननुतर्पयेत् ॥ 

इति पराशरपारमेश्वरसंहितादि-वचनानि चात्रानुसन्धेयानि ।
</details>

[[84]]



<details open><summary>विश्वास-प्रस्तुतिः</summary>

ततः द्विराचम्य, श्रीभगवदाज्ञया भगवत्प्रीत्यर्थं
</details>

<details><summary>मूलम्</summary>

ततः द्विराचम्य, श्रीभगवदाज्ञया भगवत्प्रीत्यर्थं
</details>



<details><summary>आह्निकार्थप्रकाशिका</summary>

प्रातस्सन्ध्योपास्तिप्रकारमाह - **तत** इति । सन्ध्योपासननित्यत्वप्रमाणानि श्रीपाञ्चरात्ररक्षायां तत्तन्निबन्धनेषु च बहुधा उदाहृतानि । पादप्रक्षालनपूर्वकाचमनद्वयप्रमाणमाचमनप्रकरणे पूर्वं प्रदर्शितम् । कर्मप्रदीपे -

> देवार्चने जपे होमे स्वाध्याये श्राद्धकर्मणि ।  
स्नाने दाने तथा ध्याने प्राणायामास्त्रयस्त्रयः ॥  
आदावन्ते च गायत्र्याः प्राणायामास्त्रयस्त्रयः ।  
सन्ध्यायामर्घ्यदाने च प्राणायामैकमुच्यते ॥  
अङ्गुष्ठानामिकाभ्यां तु तथैव च कनिष्ठया ।  
प्राणायामस्तु कर्तव्यो मध्यमां तर्जनीं विना ॥ 

बृहस्पतिः -

> बद्ध्वासनं नियम्यासून् स्मृत्वा चर्ष्यादिकं तथा ।  
सन्निमीलितदृङ्मौनी प्राणायामं समाचरेत् ॥ 

संवर्त :- 

> प्रणवेन तु संयुक्ता व्याहृतीस्सप्त नित्यशः ।  
गायत्रीं शिरसा सार्धं मनसा त्रिः पठेत् द्विजः ॥ 

योगयाज्ञवल्क्य :- 

> पूरकः कुम्भको रेच्यः प्राणायामस्त्रिलक्षणः ।  
नासिकाकृष्ट उच्छ्वासो ध्मातः पूरक उच्यते ॥  
कुम्भको निश्चलश्वासो रेच्यमानस्तु रेचकः ।  
कुम्भकेन जपं कुर्यात् प्राणायामस्य लक्षणम् ॥  
शनैर्नासापुटे वायुमुत्सृजेन्न तु वेगतः ।  
न कम्पयेच्छरीरं तु स योगः परमो मतः ॥ 

अत्रिः -

> दक्षिणघ्राणरन्ध्रेण रेचयेत्प्रथमं द्विजः ।  
प्राणायामेऽथ वामेन नासारन्ध्रेण पूरयेत् ।  
तं वायुं धारयेच्छक्यं दक्षिणेनाथ रेचयेत् ॥ 

इत्यादीनि रत्नाकरस्थवचनान्यत्र भाव्यानि । 
</details>

[[85]]



<details open><summary>विश्वास-प्रस्तुतिः</summary>

प्रातस्सन्ध्यामुपासिष्य इति सङ्कल्प्य कृतञ्चेत्यादिसात्त्विकत्यागं कृत्वा, भगवन्तं श्रीभूमिनीलासमेतं ध्यात्वा
</details>

<details><summary>मूलम्</summary>

प्रातस्सन्ध्यामुपासिष्य इति सङ्कल्प्य कृतञ्चेत्यादिसात्त्विकत्यागं कृत्वा, भगवन्तं श्रीभूमिनीलासमेतं ध्यात्वा
</details>



<details><summary>आह्निकार्थप्रकाशिका</summary>

**प्रातस्सन्ध्यामुपासिष्ये इति सङ्कल्प्ये**ति । 

> प्रीत्यर्थं देवदेवस्य श्रीशस्य जगतीपतेः ।  
नित्यकर्माणि कुर्वीत तथा नैमित्तिकान्यपि ॥  
ततस्सम्यक् द्विराचम्य प्रणम्य गरुडध्वजम् ।  
शुचौ देशे समासीनः प्राङ्मुखोदङ्मुखोऽपि वा ॥  
प्रातस्सन्ध्यामुपासिष्ये प्रीत्यर्थं श्रीपतेरहम्  
इति सङ्कल्प्य मनसा प्रातस्सन्ध्यां समाचरेत् 

इति वासिष्ठसंहितावचनान्यत्रानुसन्धेयानि । 

> आयम्यासून् करिष्ये सकलशुभकृते यज्ञसूत्रप्रतिष्ठां सङ्कल्प्येत्थम् 

इत्युक्त्वा 

> विविधमुनिमतां यज्ञसूत्रप्रतिष्ठाम् 

इत्यभिधानात् धर्मशास्त्रसूत्रविहितकर्मसु तत्तत्कर्म करिष्ये इति सङ्कल्प एवाचार्यपादाभिप्रेतः शिष्टाचारसिद्धश्च । तदुक्तम् - 

> स्वसूत्रविहितमेव सन्ध्योपासनादिकं कर्तुमुचितम् 

इति । एतेन, ओं भगवन्नित्येन प्रातस्सन्ध्योपासनेन भगवत्कर्मणा भगवन्तमर्चयिष्यामीति सङ्कल्पं, बलमन्त्रं, भगवानेव स्वकीयेनैव कल्याणतमेन प्रातस्सन्ध्योपासनेनाखिलपरिजनपरिच्छदान्वितं स्वात्मानं स्वयमेव प्रीतं कारयितुमुपक्रमते, इति च सात्त्विकत्यागं कृत्वा, एवं तत्र तत्र सङ्कल्पसात्त्विकत्यागाववगन्तव्यावित्यपरोक्तं परास्तम् । 

> विशुद्धपरिवारस्य नित्यं शुद्धा हरेः क्रिया 

इति शुद्धयाजिविचारे स्वोदाहृतभरद्वाजसंहितावचनेन पूर्वं स्नानप्रकरणोक्तयुक्त्या च इज्यायामेव परिजनपरिच्छदान्वितप्रीत्युद्देश्यकानुष्ठानावगमात्, क्रियान्तरे भगवत्प्रीत्युद्देश्यकानुष्ठानस्य तत्र तत्राचार्यपादोद्घोषितत्वाच्च । 

[[86]]

भरद्वाजः -

> प्रारभ्यातारकाज्योतिराभानूदयदर्शनात् ।  
प्रातस्सन्ध्येत्यभिहिता स्वाध्यायैश्च महर्षिभिः ॥  
सूर्यस्यास्तमयात्पूर्वमारभ्यातारकोदयात् ।  
सायं सन्ध्येति सा मध्यमे तयोर्मध्यमा स्मृता ॥ 

विष्णुपुराणे - 

> सन्ध्या मुहूर्तमात्रा वै ह्रासवृद्धी न कारणम् 

इति रत्नाकरस्थवचनानि । यत्तु 

> द्विघटी तूदयात्पूर्वप्रहरार्थं तथोपरि ।  
सन्ध्याकालस्स विज्ञेयो ह्यन्यथा लङ्घनं स्मृतम् ॥ 

इति तद्गौणकालाभ्यनुज्ञापरम् । तदाह वृद्धमनुः -

> न प्रातर्न प्रदोषञ्च सन्ध्याकालोऽतिपद्यते ।  
मुख्यकल्पोनुकल्पश्च सर्वस्मिन् कर्मणि स्मृतः ॥ 

मध्याह्नसन्ध्यागौणकालमाह दक्षः - 

> अध्यर्धयामादासायं सन्ध्या माध्याह्निकीष्यते ।

इत्याह्निककाण्डस्थवचनानि चात्र भाव्यानि ।
</details>



<details open><summary>विश्वास-प्रस्तुतिः</summary>

पूर्वं पुण्ड्राधारणे उदकोर्ध्वपुण्ड्रं धृत्वा 

> शिरोजिह्वाहृदयेषु सर्वत्र ऋषिछन्दो देवताः न्यसेत् ।
</details>

<details><summary>मूलम्</summary>

पूर्वं पुण्ड्राधारणे उदकोर्ध्वपुण्ड्रं धृत्वा 

> शिरोजिह्वाहृदयेषु सर्वत्र ऋषिछन्दो देवताः न्यसेत् ।
</details>

 

<details><summary>आह्निकार्थप्रकाशिका</summary>

कर्माङ्गोर्ध्वपुण्ड्रधारणानुपपत्तौ कर्तव्यमाह **पूर्वमि**त्यादिना । 

> जपकाले मृदा धार्यं सन्ध्याकालेषु वारिणा 

इति ब्रह्मकैवर्तवचनमत्र प्रमाणम् । 
</details>



<details open><summary>विश्वास-प्रस्तुतिः</summary>

आपोहिष्ठेति मन्त्रस्य सिन्धुद्वीप ऋषिः, देवी गायत्री छन्दः, आपो देवता इति, 

> शिरोजिह्वाहृदयेषु सर्वत्र ऋषिछन्दो देवताः न्यसेत् । इत्युक्तरीत्यानङ्गुष्ठाभिरङ्गुलीभिर्न्यस्य, प्रोक्षणे विनियोग इत्युक्त्वा वामहस्तेन तोयं संस्पृश्य, देवतीर्थेनोर्ध्वमुखेन शिरसि प्रणवेनैकवारं, समस्तव्याहृतिभिरेकवारं, गायत्र्या च एकवारं, प्रणवादिभिः आपोहिष्ठेत्यादिभिः प्रत्येकं सम्प्रोक्ष्य ओम् यस्य क्षयाय जिन्वथेति पादद्वये सम्प्रोक्ष्य, ओं आपो जनयथा च न इति पुनश्शिरसि प्रोक्ष्य, समस्तव्याहृतिभिरात्मानं परिषिच्य, सूर्यश्चेत्यनुवाकस्य अग्निर् ऋषिः, देवीगायत्रीछन्दः, सूर्यो देवता । इति मुखादौ न्यस्य, अपां प्राशने विनियोग इत्युक्त्वा, 

[[87]]

> सूर्यश्च मामन्युश्च मन्युपतयश्च मन्युकृतेभ्यः । पापेभ्यो रक्षन्ताम् । यद्रात्र्या पापमकार्षम् । मनसा वाचा हस्ताभ्याम् । पद्भ्यामुदरेण शिश्ञा | रात्रिस्तदवलुम्पतु । यत्किञ्च दुरितम्मयि । इदमहम्मामृतयोनौ सूर्ये ज्योतिषि जुहोमि स्वाहा 

इत्यनुवाकेन भोजनकालीनापोशनोक्तनियमसहितमपश्चुलकेन प्राश्याचम्य, दधिक्रावण्ण इति मन्त्रस्य वामदेव ऋषिः, अनुष्टुप्छन्दः, दधिक्रावा देवता, प्रोक्षणे विनियोग इति पूर्ववत्कृत्वा, दधिक्रावण्णो अकारिषम् । जिष्णोरश्वस्य वाजिनः, सुरभि नो मुखाकरत् । प्रण आयूँषि तारिषत् । ‘‘अपोहिष्ठा + अरङ्गमामवः” इत्येकादशभिः शिरसि प्रोक्ष्य, यस्य क्षयाय जिन्वथेति पादयोः, आपो जनयथा च न इति शिरसि च प्रोक्ष्य, व्याहृतिभिरात्मानं परिषिच्य, प्राणानायम्य, ओं अर्घ्यप्रदानमन्त्रस्य, विश्वामित्र ऋषिः, देवी गायत्री छन्दः, सविता देवता, अर्घ्यप्रदाने विनियोगः, इति पूर्ववत् कृत्वा, सप्रणवव्याहृतिकगायत्र्या पार्ष्णिद्वयमुद्धरन् आभ्रूमध्यं समुद्धृत्य तर्जन्यङ्गुष्ठसंयोगरूपराक्षसमुद्रारहिताञ्जलिना तोयेनार्घ्यत्रयमादित्यान्तर्वर्तिभगवत्पादारविन्दयोर्दत्वा, अर्घ्यात् पूर्वमुदयेऽस्तमये च सन्ध्याकालातिक्रमप्रायश्चित्तार्थं तुरीयार्घ्यप्रदानङ्करिष्य इति सङ्कल्प्य, (तुरीयार्घ्यप्रदानमन्त्रस्य सान्दीपिनी ऋषिः, देवीगायत्री छन्दः, सविता देवता) सप्तव्याहृतिसम्पुटितगायत्र्या तत्तत्सूत्रोक्तमन्त्रेण वा तुरीयार्घ्यं दत्वा, तीरं गत्वा समस्तव्याहृतिभिरात्मानं परिषिच्य, मन्देहाख्यरक्षोविधूननपाप्मावधूननाथं प्रदक्षिणं परिक्रम्य, “असावादित्यो ब्रह्मे"ति ध्यात्वाचम्य, ओं केशवं तर्पयामीत्यादिक्रमेण केशवादीन् मार्गशीर्षादिमासेशान् द्वादश सन्तर्प्याचामेत् । प्रदक्षिणपरिक्रमणानन्तरं प्राक्कूलेषु दर्भेषूपविश्य त्रिः प्राणानाम्य असावादित्यो ब्रह्मेति सन्ध्यारूपं भगवन्तं ध्यायेदिति केचित् । अर्घ्यदानात्पूर्वमुदयेऽस्तमये वा गायत्र्यष्टशतं जपेत् । एककालमुपवसेदिति केचित् तुरीयार्घ्यप्रदानमिति केचित् । प्रातरतीते प्राणायामत्रयं, सङ्गवे षट्कम् । मध्याह्ने नवकं, अपराह्णे द्वादश, सायाह्ने षट्त्रिंशत् प्राणायामान् कुर्यादिति केचित् । एवं स्वसूत्रसंहिताद्युक्तक्रमेण तर्पणान्तं कृत्वा,
</details>

<details><summary>मूलम्</summary>

आपोहिष्ठेति मन्त्रस्य सिन्धुद्वीप ऋषिः, देवी गायत्री छन्दः, आपो देवता इति, 

> शिरोजिह्वाहृदयेषु सर्वत्र ऋषिछन्दो देवताः न्यसेत् । इत्युक्तरीत्यानङ्गुष्ठाभिरङ्गुलीभिर्न्यस्य, प्रोक्षणे विनियोग इत्युक्त्वा वामहस्तेन तोयं संस्पृश्य, देवतीर्थेनोर्ध्वमुखेन शिरसि प्रणवेनैकवारं, समस्तव्याहृतिभिरेकवारं, गायत्र्या च एकवारं, प्रणवादिभिः आपोहिष्ठेत्यादिभिः प्रत्येकं सम्प्रोक्ष्य ओम् यस्य क्षयाय जिन्वथेति पादद्वये सम्प्रोक्ष्य, ओं आपो जनयथा च न इति पुनश्शिरसि प्रोक्ष्य, समस्तव्याहृतिभिरात्मानं परिषिच्य, सूर्यश्चेत्यनुवाकस्य अग्निर् ऋषिः, देवीगायत्रीछन्दः, सूर्यो देवता । इति मुखादौ न्यस्य, अपां प्राशने विनियोग इत्युक्त्वा, 

[[87]]

> सूर्यश्च मामन्युश्च मन्युपतयश्च मन्युकृतेभ्यः । पापेभ्यो रक्षन्ताम् । यद्रात्र्या पापमकार्षम् । मनसा वाचा हस्ताभ्याम् । पद्भ्यामुदरेण शिश्ञा | रात्रिस्तदवलुम्पतु । यत्किञ्च दुरितम्मयि । इदमहम्मामृतयोनौ सूर्ये ज्योतिषि जुहोमि स्वाहा 

इत्यनुवाकेन भोजनकालीनापोशनोक्तनियमसहितमपश्चुलकेन प्राश्याचम्य, दधिक्रावण्ण इति मन्त्रस्य वामदेव ऋषिः, अनुष्टुप्छन्दः, दधिक्रावा देवता, प्रोक्षणे विनियोग इति पूर्ववत्कृत्वा, दधिक्रावण्णो अकारिषम् । जिष्णोरश्वस्य वाजिनः, सुरभि नो मुखाकरत् । प्रण आयूँषि तारिषत् । ‘‘अपोहिष्ठा + अरङ्गमामवः” इत्येकादशभिः शिरसि प्रोक्ष्य, यस्य क्षयाय जिन्वथेति पादयोः, आपो जनयथा च न इति शिरसि च प्रोक्ष्य, व्याहृतिभिरात्मानं परिषिच्य, प्राणानायम्य, ओं अर्घ्यप्रदानमन्त्रस्य, विश्वामित्र ऋषिः, देवी गायत्री छन्दः, सविता देवता, अर्घ्यप्रदाने विनियोगः, इति पूर्ववत् कृत्वा, सप्रणवव्याहृतिकगायत्र्या पार्ष्णिद्वयमुद्धरन् आभ्रूमध्यं समुद्धृत्य तर्जन्यङ्गुष्ठसंयोगरूपराक्षसमुद्रारहिताञ्जलिना तोयेनार्घ्यत्रयमादित्यान्तर्वर्तिभगवत्पादारविन्दयोर्दत्वा, अर्घ्यात् पूर्वमुदयेऽस्तमये च सन्ध्याकालातिक्रमप्रायश्चित्तार्थं तुरीयार्घ्यप्रदानङ्करिष्य इति सङ्कल्प्य, (तुरीयार्घ्यप्रदानमन्त्रस्य सान्दीपिनी ऋषिः, देवीगायत्री छन्दः, सविता देवता) सप्तव्याहृतिसम्पुटितगायत्र्या तत्तत्सूत्रोक्तमन्त्रेण वा तुरीयार्घ्यं दत्वा, तीरं गत्वा समस्तव्याहृतिभिरात्मानं परिषिच्य, मन्देहाख्यरक्षोविधूननपाप्मावधूननाथं प्रदक्षिणं परिक्रम्य, “असावादित्यो ब्रह्मे"ति ध्यात्वाचम्य, ओं केशवं तर्पयामीत्यादिक्रमेण केशवादीन् मार्गशीर्षादिमासेशान् द्वादश सन्तर्प्याचामेत् । प्रदक्षिणपरिक्रमणानन्तरं प्राक्कूलेषु दर्भेषूपविश्य त्रिः प्राणानाम्य असावादित्यो ब्रह्मेति सन्ध्यारूपं भगवन्तं ध्यायेदिति केचित् । अर्घ्यदानात्पूर्वमुदयेऽस्तमये वा गायत्र्यष्टशतं जपेत् । एककालमुपवसेदिति केचित् तुरीयार्घ्यप्रदानमिति केचित् । प्रातरतीते प्राणायामत्रयं, सङ्गवे षट्कम् । मध्याह्ने नवकं, अपराह्णे द्वादश, सायाह्ने षट्त्रिंशत् प्राणायामान् कुर्यादिति केचित् । एवं स्वसूत्रसंहिताद्युक्तक्रमेण तर्पणान्तं कृत्वा,
</details>



[[88]]

<details><summary>आह्निकार्थप्रकाशिका</summary>

**आपोहिष्ठेति मन्त्रस्ये**त्यादि । अत्र हारीतः - 

> मार्जनार्चनबलिकर्महोमभोजनानि देवतीर्थेन कुर्यात् 

इति । एतेन विखनस्सूत्रोक्ताग्नितीर्थेन वेत्यपरोक्तं परास्तं, देवतीर्थेनैव शिष्टाचारात् विखनस्सूत्रोक्तस्य तत्सूत्रनिष्ठविषयत्वाच्च । चतुर्विधं मार्जनमाह -

> शिरसि मार्जनं कुर्यात्सकुशोदकबिन्दुभिः ।  
प्रणवो भूर्भुवः स्वश्च गायत्री च तृतीयका ।  
अब्दैवत्यत्रयं चैव चतुर्थमिति मार्जनम् ॥ 

प्रणवेन प्रथमं, भूर्भुवस्सुवरिति द्वितीयं, गायत्र्या तृतीयं, आपोहिष्ठेति त्र्यृचेन चतुर्थमिति मार्जनक्रमः । त्र्यृचे विशेषमाह शौनकः -

> नवप्रणवयुक्तेन आपोहिष्ठे त्र्यचेन च ।  
संवत्सरकृतं पापं मार्जनान्ते विनश्यति ॥  
आपोहिष्ठे त्र्यचा कुर्यान्मार्जनन्तु कुशोदकैः ।  
प्रतिप्रणवसंयुक्तं क्षिपेद्वारि पदे पदे ॥  
विप्रुषोऽष्ठौ क्षिपेदूर्ध्वमधो यस्य क्षयाय च ॥ 

अधः = अधश्शरीरे इत्यर्थः । नवभिरिति नियमात् प्रत्र्यृचं मार्जनं कार्यम् । भरद्वाजः - 

> आपोहिष्ठादिर्भिर्मन्त्रैः शिरस्सन्मार्जयेद्द्विजः ।  
सिन्धुद्वीपऋषिश्छन्दो गायत्र्यापोहि देवताः ।  
मार्जने विनियोगस्तु सूर्यश्चेति जलं पिबेत् ।  
अस्यानुवाकस्याग्निर्ऋषिः छन्दो गायत्र्यंशुमान् ।  
देवताविनियोगोऽपां प्राशने समुपस्पृशेत् ।  
आत्मानं प्रोक्षयेत्पश्चात् दधिक्राविण्ण इत्यृचा ।  
आपोहिष्ठादितिसृभिः ऋग्भिस्सकुसुमैर्जलैः ।  
दधिक्राविण्ण इत्यस्य वामदेव ऋषिः स्मृतः ।
>
> [[89]]
>
> छन्दोनुष्टुब्विश्वे देवा देवताः प्रोक्षणे स्मृताः ।  
ततोऽपसव्यं व्याहृत्या परिषिच्य समस्तया ।  
पश्चादुभाभ्यां हस्ताभ्यामादायापस्समाहितः ।  
रवेरभिमुखस्तिष्ठन् प्रणवव्याहृतिपूर्वया ।  
गायत्र्या चाभिमन्त्र्यापस्त्रिः क्षिपेद्द्विजसत्तमः । 

देवलः - 

> सन्ध्यातिक्रमे कृच्छ्रं कुर्यात् । 

बोधायनः -

> सायमतिक्रमे रात्र्युपवासः । 
>
> प्रातरतिक्रमेऽहरुपवासः । 

इति ।

> अर्घ्यप्रदानतः पूर्वमुदयेऽस्तमयेऽपि वा ।  
गायत्र्यष्टशतं जप्यं प्रायश्चित्तं द्विजातिभिः ॥ 

पाद्मे – 

> परिषेकं ततः कुर्यात् प्रादक्षिण्यं समाचरेत् ।  
सन्तर्प्य केशवादींस्तान् आचामन्तु समाचरेत् ॥ 

कौर्मे — 

> प्रातर्मन्त्रवदाचम्य प्रोक्ष्य सूर्याय चाञ्जलिम् ।  
दत्वा प्रदक्षिणं कृत्वा द्विराचम्य यथाविधि ॥  
प्राक्कूलेषु ततः स्थित्वा दर्भेषु सुसमाहितः ।  
प्राणायामत्रयं कृत्वा ध्यायेत्सन्ध्यामिति श्रुतिः ॥ 

अशक्तस्य मुख्यकालातिक्रमे प्रायश्चित्तमाह सङ्ग्रहकारः - 

> आचान्तो विधिवत् प्राणानायम्यार्घ्यं चतुर्थकम् ।  
कालात्ययविशुध्यर्थं दत्वा सन्ध्यां समाचरेत् ॥  
चतुर्थमर्घ्यं गायत्र्या दद्याद्व्याहृतिसंपुटम् ।  
कालात्ययविशुध्यर्थं त्रिसन्ध्यासु समाचरेत् ॥  
प्राणायामत्रयं कृत्वा सन्ध्याकर्म समाचरेत् ।  
प्रातःकाले त्रयं कुर्यात् सङ्गवे द्वादशोपरि ॥  
षट्त्रिंशन्मध्यमे काले ततो न प्राणसंयमः ॥ 

शङ्खोऽपि -

> सन्ध्यादिनित्यलोपे तु दिनमेकमभोजनम् ।  
दिनद्वये त्रिरात्रं स्यात् कृच्छ्रार्धं तु दिनत्रये ॥  
दशाहे कृच्छ्रमेकं स्यात् ऊर्ध्वं चान्द्रायणञ्चरेत् ।  
चान्द्रायणं पराकं च मासादूर्ध्वं विधीयते ।  
ततोप्येवं प्रकल्प्यं स्याद्व्यासस्य वचनं तथा ॥

इति रत्नाकरोदाहृतानि मुक्ताफलोदाहृतानि च वचनान्यत्र भाव्यानि ।

[[90]]

यत्तु - 

> अत्र विशेषमाह पैठीनसिः, सूतके सावित्र्या जलाञ्जलिं प्रक्षिप्य सूर्यं ध्यायन्नमस्कुर्यादिति, व्यासः -

> सूतके मृतकेत्वर्घ्यं गायत्रीं तु समुच्चरन् ।  
दत्वा प्रदक्षिणं कुर्यात् सूर्यं ध्यायन् ततो द्विजः ॥ 

इति, अतोऽर्घ्यदाने वाचा मन्त्रोच्चारणं मार्जनादौ मनसेति रत्नाकरोक्तं, तदसङ्गतम् । उदाहृतव्यासवचनस्य तत्स्मृत्यादौ विज्ञानेश्वरीयादौ चादर्शनेन चन्द्रिकामाधवीययोरर्घ्यदानमन्त्रवाचिकोच्चारणकथनावसरे उदाहृतस्पष्टार्थकव्यासवचनमनुदाहृत्य, उदाहृतपैठीनसिवाक्योदाहरणेन च तस्य सन्दिग्धत्वात् । स्पष्टार्थप्रमाणसत्त्वे तदुपेक्ष्यास्पष्टार्थप्रमाणोदाहरणं तस्य सन्दिग्धत्वज्ञापकमिति श्रीशतदूषण्यां यतिलिङ्गभङ्गेऽनुगृहीतम् । न च सूतके सावित्र्येत्यत्र सन्ध्याविधावुक्तस्य सावित्र्यनुवचनस्येह पुनर्वचनं मानसत्वनिवृत्त्यर्थं, तेन वाचोच्चारणं कार्यमिति चन्द्रिकोक्तेः कथं वाचिकत्वनिरास इति वाच्यम् । विज्ञानेश्वरीयशतकव्याख्याद्युदाहृतप्रमाणगणेनाशौचे सन्ध्योपासनमन्त्रोच्चारणनिषेधात् तदपवादतया 

> मनसोच्चारयेन्मन्त्रान् 

इति पुलस्त्यवचनानुगुण्येन मानसगायत्रीकरणकजलाञ्जलिविधिपरत्वस्यैवात्र स्वीकार्यत्वेन वाचिकत्वविधिपरत्वासम्भवात् । अत एव श्रीपाञ्चरात्ररक्षातृतीयाधिकारे 

> गायत्रीस्मरणपूर्वकजलाञ्जलिप्रक्षेपन्यायेन 

इत्यनुगृहीतं सङ्गच्छते । 

तदुक्तम् - 

> मन्त्रप्रोक्षणमन्त्राचमनपुनःप्रोक्षणस्वात्मपरिषेचनानि स्वसूत्रसंहितोक्तप्रकारेण कृत्वा गायत्र्याभिमन्त्रितं जलमादित्यान्तःस्थिताय परमात्मनेऽर्घ्यरूपं दद्यात् । अत्र जलाञ्जलिप्रक्षेपस्त्रिरिति सनत्कुमाराय पितामहः प्राह -

> उभाभ्यां तोयमादाय हस्ताभ्यां सुसमाहितः ।  
गायत्र्या चाभिमन्त्र्यापस्तारव्याहृतिपूर्वया ।  
रवेरभिमुखस्तिष्ठन्नूर्ध्वं त्रिस्सन्ध्ययोः क्षिपेत् ॥

[[91]]

> ततो वज्रीभूततज्जलनिहतमन्देहाख्यरक्षोनिरसनपाप्मावधूननार्थं प्रदक्षिणं प्रक्रम्य मार्गशीर्षादिमासेशान् तत्तन्मन्त्रेण तर्पयित्वा 

इति । अत्र मन्त्रप्रोक्षणेत्याद्याचार्यपादश्रीसूक्तियथावस्थितार्थः मन्त्रप्रोक्षणादिकमष्टाक्षरासंपुटिततत्तन्मन्त्रकरणकमेव कार्यमिति च सत्पथरक्षायां न्यदर्श्यस्माभिः ।
</details>



<details open><summary>विश्वास-प्रस्तुतिः</summary>

विष्ण्वालयादिजपस्थाने प्रागग्रेषु दर्भेषु स्थित्वा
</details>

<details><summary>मूलम्</summary>

विष्ण्वालयादिजपस्थाने प्रागग्रेषु दर्भेषु स्थित्वा
</details>

 

<details><summary>आह्निकार्थप्रकाशिका</summary>

अथ जपस्थानादिकमाह - **विष्ण्वालयादिजपस्थान** इति । योगयाज्ञवल्क्यः - 

> गृहे त्वेकगुणं प्रोक्तं नद्यादौ द्विगुणं भवेत् ।  
गवां गोष्ठे दशगुणमग्न्यगारे शताधिकम् ।  
सिद्धिक्षेत्रेषु तीर्थेषु देवतायाश्च सन्निधौ ।  
सहस्रशतकोटिस्स्यादनन्तं विष्णुसन्निधौ । 

यमः -

> उपास्य सन्ध्यां पूर्वान्तु शुचौ देशेऽवलोकिते ।  
दर्भास्तृते शुचिस्तिष्ठन् प्राणायामत्रयं चरेत् ॥ 

इति रत्नाकरस्थवचनान्यत्र ग्राह्याणि ।
</details>



<details open><summary>विश्वास-प्रस्तुतिः</summary>

प्रणवस्य ऋषिर्ब्रह्मा | देवी गायत्री छन्दः परमात्मा देवता । भूरादिसप्तव्याहृतीनां अत्रिभृगुकुत्सवसिष्ठगौतमकाश्यपाङ्गिरस ऋषयः । गायत्र्युष्णिगनुष्टुब्बृहतीपङ्क्तित्रिष्टुब्जगत्यश्छन्दांसि अग्निवाय्वर्कवागीशवरुणेन्द्रविश्वेदेवा देवताः । सावित्र्या ऋषिर्विश्वामित्रः । देवी गायत्री छन्दः । सविता देवता । गायत्री शिरसो ब्रह्मा ऋषिः । अनुष्टुप्छन्दः। परमात्मा देवता । सर्वेषां प्राणायामे विनियोगः । ओं भूः (पादयोः) ओं भुवः (जङ्घयोः) ओं सुवः (जान्वोः) ओं महः (उदरे) ओं जनः (कण्ठे-हृदये) ओं तपः (मुखे) ओँ सत्यं (मस्तके) न्यसेत् । श्वेतश्यामपीतपिशङ्गरोहितनीलकनकवर्णाः अभयाक्षस्रगप्पात्रवरहस्ताः सपवित्रचतुर्हस्ताः स्रक्चन्दनाद्यलङ्कृताः सर्वाभरणभूषिताः सोपवीताः सजटाः ध्यात्वा, ओं तत्सवितुः ज्ञानाय हृदयाय नमः । वरेण्यं ऐश्वर्याय शिरसे स्वाहा । भर्गो देवस्य शक्त्यै शिखायै वौषट् । धीमहि बलाय कवचाय हुम् । धियो यो नः तेजसे नेत्राभ्यां वौषट् । प्रचोदयात् वीर्यायास्त्राय फडिति न्यासः । ध्यानम् ।

[[92]]

मुक्ताविद्रुमहेमनीलधवलच्छायैर्मुखैस्त्रीक्षणैर्युक्तामिन्दुकलानिबद्धमकुटां तत्वार्थवर्णात्मिकाम् ।  
गायत्रीं वरदाभयांकुशकशाश्शुभ्रं कपालं गुणं शङ्खं चक्रमथारविन्दयुगलं हस्तैर्वहन्तीं भजे । 

इति ध्यात्वा ओमापो ज्योतीरसोऽमृतं ब्रह्म भूर्भुवस्सुवरोमिति शिरोमन्त्रेण कराभ्यां शिरःप्रभृतिपादान्तं व्यापकन्यासं कृत्वा ।

अर्कमण्डलमध्यस्थं सूर्यकोटिसमप्रभम् ।  
ब्रह्मादिसेव्यपादाब्जं नौमि ब्रह्मरमासखम् ।
भरद्वाजः
इत्युक्त्वा त्रिः प्राणानायम्य । 
</details>

<details><summary>मूलम्</summary>

प्रणवस्य ऋषिर्ब्रह्मा | देवी गायत्री छन्दः परमात्मा देवता । भूरादिसप्तव्याहृतीनां अत्रिभृगुकुत्सवसिष्ठगौतमकाश्यपाङ्गिरस ऋषयः । गायत्र्युष्णिगनुष्टुब्बृहतीपङ्क्तित्रिष्टुब्जगत्यश्छन्दांसि अग्निवाय्वर्कवागीशवरुणेन्द्रविश्वेदेवा देवताः । सावित्र्या ऋषिर्विश्वामित्रः । देवी गायत्री छन्दः । सविता देवता । गायत्री शिरसो ब्रह्मा ऋषिः । अनुष्टुप्छन्दः। परमात्मा देवता । सर्वेषां प्राणायामे विनियोगः । ओं भूः (पादयोः) ओं भुवः (जङ्घयोः) ओं सुवः (जान्वोः) ओं महः (उदरे) ओं जनः (कण्ठे-हृदये) ओं तपः (मुखे) ओँ सत्यं (मस्तके) न्यसेत् । श्वेतश्यामपीतपिशङ्गरोहितनीलकनकवर्णाः अभयाक्षस्रगप्पात्रवरहस्ताः सपवित्रचतुर्हस्ताः स्रक्चन्दनाद्यलङ्कृताः सर्वाभरणभूषिताः सोपवीताः सजटाः ध्यात्वा, ओं तत्सवितुः ज्ञानाय हृदयाय नमः । वरेण्यं ऐश्वर्याय शिरसे स्वाहा । भर्गो देवस्य शक्त्यै शिखायै वौषट् । धीमहि बलाय कवचाय हुम् । धियो यो नः तेजसे नेत्राभ्यां वौषट् । प्रचोदयात् वीर्यायास्त्राय फडिति न्यासः । ध्यानम् ।

[[92]]

मुक्ताविद्रुमहेमनीलधवलच्छायैर्मुखैस्त्रीक्षणैर्युक्तामिन्दुकलानिबद्धमकुटां तत्वार्थवर्णात्मिकाम् ।  
गायत्रीं वरदाभयांकुशकशाश्शुभ्रं कपालं गुणं शङ्खं चक्रमथारविन्दयुगलं हस्तैर्वहन्तीं भजे । 

इति ध्यात्वा ओमापो ज्योतीरसोऽमृतं ब्रह्म भूर्भुवस्सुवरोमिति शिरोमन्त्रेण कराभ्यां शिरःप्रभृतिपादान्तं व्यापकन्यासं कृत्वा ।

अर्कमण्डलमध्यस्थं सूर्यकोटिसमप्रभम् ।  
ब्रह्मादिसेव्यपादाब्जं नौमि ब्रह्मरमासखम् ।
भरद्वाजः
इत्युक्त्वा त्रिः प्राणानायम्य । 
</details>



<details><summary>आह्निकार्थप्रकाशिका</summary>

प्रणवादीनाम् ऋष्यादिकं प्रतिपादयति **प्रणवे**त्यादिना । ऋष्यादिकमाह भरद्वाजः - 

> प्रणवस्य ऋषिर्ब्रह्मा परमात्मा च देवता ।  
छन्दश्च देवीगायत्री विनियोगः क्रियावशः ॥ 

अत्र ब्रह्मा - 

> अत्रिर्भृगुश्च कुत्सश्च वसिष्ठो गौतमस्तथा ।  
काश्यपोऽङ्गिरसश्चैव ऋषयस्स्युर्यथाक्रमम् ।  
गायत्र्युष्णिगनुष्टुप्च बृहती पङ्क्तिरेव च ।  
त्रिष्णुप्च जगती चैव छंदांस्येस्तानि सप्त वै ।  
अग्निर्वायुस्तथार्कश्च वागीशो वरुणस्तथा ।  
इन्द्रश्च विश्वेदेवाश्च देवतास्समुदाहृताः ।  
ब्राह्मी स्वाहा वाहिनी च तथा नित्या विलासिनी ।  
प्रभावनी च लोला च सप्तव्याहृतिशक्तयः ।  
पीतं श्यामं पिशङ्गञ्च नीलं लोहितमेव च ।  
नीलं कनकवर्णं च वर्णान्येतान्यनुक्रमात् ।  
प्रणवस्यैतयोर्वर्णः शुद्धस्फटिकसन्निभः ।  
तत्वमेषां त्रयाणान्तु सर्वं तत्वमिति स्मृतम् ।  
इत्येवमुक्त्वा नत्वा च प्राणायामान् समाचरेत् ।

एतयोर्गायत्रीशिरसोः 

> विश्वामित्रस्तु गायत्र्या ऋषिश्छन्दः स्वयं स्मृतः ।  
सविता देवता चैव ब्रह्मा शिर इति स्मृतः ।  
अनुष्टुप्चैव छन्दस्स्यात्परमात्मा च देवता ।  
प्राणायामप्रयोगे तु विनियोग उदाहृतः । 

[[93]]

न्यासमाह स एव — 

> पादयोर्जङ्घयोर्जान्वोस्तथोर्वोर्जठरेऽपि च ।  
मुखे चैव तथा मूर्ध्नि क्रमेण व्याहृतीर्न्यसेत् ।  
हृदि तत्सवितुर्त्यस्य न्यसेन्मूर्ध्नि वरेणियम् ।  
भर्गो देवस्येति पदं शिखायां तु ततो न्यसेत् ।  
धीमहीति न्यसेद्वर्म धियो योनश्च नेत्रयोः ।  
प्रचोदयादिति पदमस्त्रार्थे विनियुज्यते ।  
शिरोन्यासस्तु सर्वाङ्गे प्राणायामपरो न्यसेत् ॥ 

सप्तव्याहृतिध्यानम् -

> स्वस्वोक्तवर्णतनवः रूपयौवनसंयुताः ।  
क्षौमवस्त्रपरीधानास्सर्वाभरणभूषिताः ।  
दिव्यचन्दनलिप्ताङ्गा दिव्यमाल्यैरलङ्कृताः ।  
सितोपवीतहृदयाः सपवित्रचतुष्कराः ।  
उन्निद्रवदनां भोजप्रभामण्डलमण्डिताः ।  
जटाकलापपूर्णेन्दुप्रभापूरितदिङ्मुखाः ।  
अभयाक्षस्रगप्पात्रवरहस्तसरोरुहाः ।  
एवं होमजपारम्भे ध्येया व्याहृतयो द्विजैः । 

ध्यानम् - 

> मुक्ताविद्रुमहेमनीलधवलच्छायैर्मुखैस्त्रीक्षणैर्युक्तामिन्दुकलानिबद्धमकुटां तत्त्वार्थवर्णात्मिकाम् ।  
गायत्रीं वरदाभयाङ्कुशकशाः शुभ्रं कपालं गुणं शङ्खं चक्रमथारविन्दयुगलं हस्तैर्वहन्तीं भजे ॥ 

इति रत्नाकरस्थवचनानीह चिन्तनीयानि ।

यत्तु — भरद्वाजः -

> समाहितमनाः प्राणानायम्यैव तदाकृतिम् ।  
जपित्वैव दशकृत्वः प्राग्गायत्रीं ततो जपेत् ॥ 

स्मृत्यन्तरे -

> सप्तव्याहृतिसंयुक्तां गायत्रीं शिरसा सह ।  
दशवारं जपित्वैव गायत्रीं तु ततो जपेत् ॥ 

इति रत्नाकरे दीर्घगायत्रीजपः कार्य इत्युक्तम्; तत्केवलधर्मशास्त्रविहितानुष्ठानश्रद्धाविजृम्भितम्; न तु नाथयामुनपूर्णभाष्यकारशिष्यप्रशिष्यग्रन्थानुसार्याचार्यपादश्रीसूक्त्यनुगुणम्, तत्सम्प्रदायस्थानुष्ठानानुगुणं च । 

[[94]]

तदुक्तं 

> सव्याहृतिं सप्रणवां गायत्रीं शिरसा सह ।  
त्रिः पठेदायतप्राणः प्राणायामस्स उच्यते ।  
इत्युक्तप्रकारेण प्राणायामत्रयं कृत्वा गायत्रीमावाह्याष्टोत्तरसहस्रम् 

इत्यादि

> दिगादिनमस्काराणामपि स्वपूर्वपूर्वोपदेशानुष्ठानपारम्पर्यमस्ति चेत् तत्रापि भगवदात्मकत्वध्यानपूर्वकं प्रणमेत् 

इति । दिगादिनमस्कारेषु अनुष्ठानपारम्पर्यसद्भाववचनमस्ति, दीर्घगायत्रीजपे तन्नास्ति । 

> स्वसूत्रविहितान्वापि निषेकादीन् समाचरेत् 

इति नारदीयवचनानुसारेण 

> स्वसूत्रविहितमेव सन्ध्योपासनादिकं कर्तुमुचितम् 

इति सौत्रसन्ध्योपासनानुष्ठानमनुगृहीतम् । गायत्रीजपविषये “प्राणायामेन शतकृत्वः” इत्यादि “बोधायनादयः स्मरन्ति” इति बोधायनसूत्रोदितग्राह्यत्वमनुगृहीतम्। 

> स्वसूत्रे विद्यमानेऽपि परसूत्रेण वर्तते ।  
बोधायनमतं कृत्वा स्वसूत्रफलभाग्भवेत् ॥ 

इति रत्नाकरस्थवृद्धमनुवचनेन आपस्तम्बानुक्तसन्ध्योपासनं तत्सूत्रनिष्ठस्य बोधायनोक्तमेव ग्राह्यमित्यवगम्यते । बोधायनीये -

> दर्भेष्वासीनो दर्भान् धारयमाणः सोदकेन पाणिना प्रत्यङ्मुखस्सावित्रीं सहस्रकृत्वः आवर्तयेत् 

इत्यारभ्य 

> त्रिभिश्च प्राणायामैस्तां ततो ब्रह्महृदयेन वारुणीभ्यां रात्रिमुपतिष्ठते 

इत्यादिना, एवमेव 

> प्रातः प्राङ्मुखस्तिष्ठन् मैत्रीभ्यामहरुपतिष्ठत

इत्यादिना च सायंप्रातस्सन्ध्ययोः गायत्रीजपोपस्थानतन्मन्त्रा एव विहिताः, न तु दीर्घगायत्रीजपः । माध्याह्निकसन्ध्योपास्तावपि एवमेवोक्तम् । भगवद्गुणदर्पणे 

> युधिष्ठिरः शान्तनवं पुनरेवाभ्यभाषत 

इत्येतद्वाख्याने 

> सन्तो ह्याचार्यनिष्ठामन्विष्य तद्रुचिपरिगृहीतमेव तत्वं हितं च रोचयन्ते। न तु प्रामाणिकत्वमात्रेण 

इति प्रामाणिकस्याप्याचार्यापरिगृहीतस्य सद्भिरग्राह्यत्वमुक्तम् । अतः परमैकान्तिषु दीर्घगायत्रीजपस्य नावकाशः । केवलधर्मशास्त्रमात्रोक्तश्रद्धावन्तः श्रीदेशिकसूक्तिविश्वासहीनाः दीर्घगायत्रीजपमनुतिष्ठन्तु नाम । 
</details>

[[95]]



<details open><summary>विश्वास-प्रस्तुतिः</summary>

अष्टोत्तरसहस्रमष्टोत्तरशतं दशवारम् ओदयाद्वा गायत्रीजपं करिष्य इति सङ्कल्प्य, आयात्वित्यनुवाकस्य वामदेव ऋषिः । अनुष्टुप्छन्दः । गायत्रीदेवता । गायत्र्यावाहने विनियोगः । रविमण्डले हृत्पद्मे वा रत्नसिंहासने 

> आयातु वरदा देव्यक्षरं ब्रह्मसम्मितम् ।  
गायत्रीं छन्दसां मातेदं ब्रह्म जुषस्व नः ।  
ओजोसि सहोसि बलमसि भ्राजोसि देवानां धाम नामासि विश्वमसि विश्वायुस्सर्वमसि सर्वायुरभिभूरों गायत्रीमावाहयामि 

इत्यनुवाकेनावाह्य । 

> प्रातर्ध्यायामि गायत्रीं रविमण्डलमध्यगाम् ।  
ऋग्वेदमुच्चारयन्तीं रक्तवर्णां कुमारिकाम् ॥  
अक्षमालाकरां ब्रह्मदैवत्यां हंसवाहनाम् ।  
मध्यन्दिने तु सावित्रीं रविमण्डल-मध्यगाम् ।  
यजुर्वेदं व्याहरन्तीं श्वेतां शूलकरां शिवाम् ।  
युवतीं रुद्रदेवत्यां ध्यायामि वृषवाहनाम् ।  
सायं सरस्वतीं श्यामां रविमण्डलमध्यगाम् ।  
सामदेवं व्याहरन्तीं चक्रायुधधरां शुभाम् ।  
ध्यायामि विष्णुदैवत्यां वृद्धाङ्गरुडवाहनाम् । 

एवं ध्यात्वा
</details>

<details><summary>मूलम्</summary>

अष्टोत्तरसहस्रमष्टोत्तरशतं दशवारम् ओदयाद्वा गायत्रीजपं करिष्य इति सङ्कल्प्य, आयात्वित्यनुवाकस्य वामदेव ऋषिः । अनुष्टुप्छन्दः । गायत्रीदेवता । गायत्र्यावाहने विनियोगः । रविमण्डले हृत्पद्मे वा रत्नसिंहासने 

> आयातु वरदा देव्यक्षरं ब्रह्मसम्मितम् ।  
गायत्रीं छन्दसां मातेदं ब्रह्म जुषस्व नः ।  
ओजोसि सहोसि बलमसि भ्राजोसि देवानां धाम नामासि विश्वमसि विश्वायुस्सर्वमसि सर्वायुरभिभूरों गायत्रीमावाहयामि 

इत्यनुवाकेनावाह्य । 

> प्रातर्ध्यायामि गायत्रीं रविमण्डलमध्यगाम् ।  
ऋग्वेदमुच्चारयन्तीं रक्तवर्णां कुमारिकाम् ॥  
अक्षमालाकरां ब्रह्मदैवत्यां हंसवाहनाम् ।  
मध्यन्दिने तु सावित्रीं रविमण्डल-मध्यगाम् ।  
यजुर्वेदं व्याहरन्तीं श्वेतां शूलकरां शिवाम् ।  
युवतीं रुद्रदेवत्यां ध्यायामि वृषवाहनाम् ।  
सायं सरस्वतीं श्यामां रविमण्डलमध्यगाम् ।  
सामदेवं व्याहरन्तीं चक्रायुधधरां शुभाम् ।  
ध्यायामि विष्णुदैवत्यां वृद्धाङ्गरुडवाहनाम् । 

एवं ध्यात्वा
</details>



<details><summary>आह्निकार्थप्रकाशिका</summary>

अथ गायत्रीजपसङ्कल्पमाह **अष्टोत्तरसहस्रमि**त्यादिना । 

> प्राणायामत्रयं कृत्वा गायत्रीमावाह्य 

इत्याचार्यपादश्रीसूक्तौ जपसङ्कल्पाकथनेऽपि, उपस्थाने 

> पूर्ववत्कृतप्राणायामत्रयः सन्ध्योपस्थानसङ्कल्पपूर्वकम् 

इत्युक्तरीत्या गायत्रीजपसङ्कल्पोऽपि तदभिमत इत्यभिप्रायेण तदुक्तिः । भरद्वाजः 

> अष्टोत्तरसहस्रं वा शतमष्टोत्तरन्तु वा ।  
जप्त्वाष्टाविंशतिर्वापि बीजशक्तिक्रमाज्जपेत् ।  
सहस्रपरमां देवीं शतमध्यां दशावराम् ॥ 

[[96]]

यत्तु रत्नाकरे योगयाज्ञवल्क्यः 

> ब्रह्मचार्याहिताग्निश्च शतमष्टोत्तरं जपेत् ।  
वानप्रस्थो यतिश्चैव सहस्रादधिकं जपेत् ॥ 

तयोरनग्निकत्वेन होमकालानतिपत्तेरिति भावः । 

> आहिताग्निग्रहणं एकाग्नेरप्युपलक्षणं तस्याप्युदयादनन्तरं होमविधानात् 

इत्युक्तम् । तन्न चारु; आचार्यपादैस्सर्वाश्रमिसाधारण्येनाष्टोत्तरसहस्रमित्याद्यभिधानात् आहिताग्निषु सहस्रावृत्तिनिषेधाङ्गीकारेऽपि एकाग्नेः होमकालस्य षट् घटिकात्मकप्रातःकालरूपतया सहस्रजपानन्तरमपि होमस्य कर्तुं शक्यत्वात्, गृहस्थशिष्टेषु सहस्रसंख्याकगयात्रीजपानुष्ठानदर्शनाच्च । एतद्विस्तरः श्रीनिक्षेपचिन्तामणावनुसन्धेयः । आयात्वित्यनुवाकस्येत्यादि । भरद्वाजः -

> आयात्वित्यनुवाकेन त्वावाह्य तु यथाविधि ।  
गायत्रीं विमलां देवीं हृदि वा सूर्यमण्डले ।  
देवीमावाह्य गायत्रीं ततो ध्यायेद्द्विजोत्तमः ॥ 

पितामहः -

> आयात्वित्यनुवाकस्य वामदेव ऋषिः स्मृतः ।  
अनुष्टुब्जगती छन्दो गायत्री देवता स्मृता ॥ 
गायत्रीं विमलां देवीं हृदि वा सूर्यमण्डले ।  
ध्यानयोगेन सम्पश्येत् वर्णरूपसमन्विताम् ॥ 

योगयाज्ञवल्क्यः - 

> प्रातःकाले तु गायत्री सायङ्काले सरस्वती ।  
मध्यन्दिने तु सावित्री उपास्या नामभेदतः ॥  
गायत्री तु भवेद्रक्ता सावित्री शुद्धविग्रहा ।  
सरस्वती कृष्णरूपा उपास्या रूपभेदतः ॥  
गायत्री ब्रह्मरूपा तु सावित्री रुद्ररूपिणी ।  
सरस्वती विष्णुरूपा उपास्या रूपभेदतः ॥  
उदये ब्रह्मरूपन्तु मध्याह्ने तु महेश्वरम् ।  
सायाह्ने विष्णुरूपन्तु त्रिरूपं चैवमुच्यते ॥  
नभिन्नां प्रतिपाद्येत गायत्रीं ब्रह्मणा सह ।  
साहमस्मीत्युपासीत विधिना येन केनचित् ॥ 

इति विधिना रत्नाकरस्थवचनान्यत्रानुसन्धेयानि । 

[[97]]

> गायत्रीकल्पानान्तु लक्ष्मीविभूतिभूताया एव गायत्र्याख्यायाः देवतायाः सन्ध्याभेदेन वैष्णव्यादिसमाख्यानुगुणवाहनरूपादिपरिग्रहशक्त्या माहात्म्यवर्णने तात्पर्यं तत्र तत्र सुव्यक्तम् 

इति श्रीचतुःश्लोकीभाष्येऽनुगृहीतत्वात्, सन्ध्याभेदेन नामरूपवाहनसमाख्या-विशेषविशिष्टगायत्रीशरीरकपरमात्मध्यानं पारमैकान्त्याविरुद्धमेव ।
</details>



<details open><summary>विश्वास-प्रस्तुतिः</summary>

आसनादिषोडशोपचारान्मनसा प्रणवेन समर्प्य । प्रणवस्य ऋषिर्ब्रह्मा । देवीगायत्री छन्दः । परमात्मा देवता । भूरादिव्याहृतित्रयस्यात्रिभृगुकुत्सा ऋषयः गायत्रत्युष्णिगनुष्टुप्छन्दांसि । अग्निवाय्वर्का देवताः । सावित्र्या ऋषिर्विश्वामित्रः । देवीगायत्री छन्दः । सविता देवता । प्रातस्सन्ध्याजपे विनियोग इत्युक्त्वा । अस्त्रमन्त्रेण करतलकरपृष्ठयोश्शुद्धिं कृत्वा, प्रणवेन प्रकोष्ठान्तं करद्वयेऽपि तलयोः पृष्ठयोः पर्यायेण परामृश्य, करतलयोः प्रणवं न्यस्य । ओं भूः । ओं भुवः । ओं सुवः । ओं तत्सवितुर्वरेण्यम् । ओं भर्गोदेवस्य धीमहि । ओं धियो यो नः प्रचोदयात् । इति करन्यासं कृत्वा तथैवाङ्गन्यासञ्च कुर्यात् । विस्तृतन्यासादिकमन्यत्र द्रष्टव्यम् । 
</details>

<details><summary>मूलम्</summary>

आसनादिषोडशोपचारान्मनसा प्रणवेन समर्प्य । प्रणवस्य ऋषिर्ब्रह्मा । देवीगायत्री छन्दः । परमात्मा देवता । भूरादिव्याहृतित्रयस्यात्रिभृगुकुत्सा ऋषयः गायत्रत्युष्णिगनुष्टुप्छन्दांसि । अग्निवाय्वर्का देवताः । सावित्र्या ऋषिर्विश्वामित्रः । देवीगायत्री छन्दः । सविता देवता । प्रातस्सन्ध्याजपे विनियोग इत्युक्त्वा । अस्त्रमन्त्रेण करतलकरपृष्ठयोश्शुद्धिं कृत्वा, प्रणवेन प्रकोष्ठान्तं करद्वयेऽपि तलयोः पृष्ठयोः पर्यायेण परामृश्य, करतलयोः प्रणवं न्यस्य । ओं भूः । ओं भुवः । ओं सुवः । ओं तत्सवितुर्वरेण्यम् । ओं भर्गोदेवस्य धीमहि । ओं धियो यो नः प्रचोदयात् । इति करन्यासं कृत्वा तथैवाङ्गन्यासञ्च कुर्यात् । विस्तृतन्यासादिकमन्यत्र द्रष्टव्यम् । 
</details>



<details><summary>आह्निकार्थप्रकाशिका</summary>

**आसनादिषोडशोपचारान्मनसा समर्प्य** इति 

> हैमे सिह्मासने देवीं स्थितां ध्यायेद् द्विजोत्तमः ।  
पद्मपीठेऽथवा व्यूढे नानारत्नविभूषिते ।  
पद्मासनेऽथवा सौम्ये तथा ध्यायेत् स्वचेतसा ।  
पाद्यमाचमनं चार्घ्यं वस्त्रं यज्ञोपवीतकम् ।  
चन्दनञ्चाक्षतं पुष्पं धूपदीपौ निवेद्यकम् ।  
करानुलेपं ताम्बूलं दत्वाऽथो जपमाचरेत् ।  
प्रदक्षिणप्रणामांश्च यथाशक्त्यपि कारयेत् ॥ 

इति रत्नाकरस्थवचनान्यत्र द्रष्टव्यानि । अत्र भरद्वाजः - 

> प्रकोष्ठान्तं बहिः पाण्योस्तलयोस्तलपृष्ठयोः ।  
तलयोर्मध्यमे विप्रः केवलं प्रणवं न्यसेत् ॥ 

व्यासः -

> भूरङ्गुष्ठद्वये न्यस्य भुवस्तर्जनिकाद्वये ।  
ज्येष्ठाङ्गुलिद्वये धीमान् न्यसेत्तत्पदमग्रतः ।  
कनिष्ठिकाद्वये भर्गः पाण्योर्मध्ये धियः पदम् ।  
करन्यासविधिं कृत्वाऽङ्गन्यासं समाचरेत् ।  
भूः पदं हृदि विन्यस्य भुवश्शिरसि विन्यसेत् ।  
शिखायां स्वपदं न्यस्य कवचे तत्पदं न्यसेत् ।  
अक्ष्णोः भर्गः पदं न्यस्य न्यसेद्दिक्षु धियः पदम् ॥ 

[[98]]

भरद्वाजः -

> हृन्मस्तकशिखागात्रनेत्रप्रहरणानि षट् ।  
हृन्मन्त्रं हृदये कान्ते शिरोमन्त्रं शिखामनुम् ।  
शिखायां कवचं देहे दृक्फालेषु च दृङ्मनुम् ।  
पार्श्वयोर्दशदिक्ष्वस्त्रमन्त्रं कुर्याद्यथाक्रमम् ।  
अङ्गुलीभिश्चतसृभिः द्वयोर्हृदयशीर्षयोः ।  
मुष्टेरङ्गुष्ठशिरसा पश्चिमे तस्य वर्णतः ।  
बहिः कराभ्यां दृक्फालमध्ये मध्याङ्गुलैस्त्रिभिः ।  
अङ्गुष्ठतर्जन्यग्राभ्यां सशब्दं दिक्षु पार्श्वयोः ।  
षडङ्गं न्यासमित्युक्तमिदमेतत् प्रचोदितम् ।  
एवं विन्यस्य गायत्रीमावाह्य च यथाविधि ।  
ध्यात्वोपचारं सकलं कृत्वाथो जपमाचरेत् ॥ 

एवं षडङ्गन्यासमित्युक्त्वा, अनन्तरं जपविधानात् नित्यजपे पुनरेतावदेव कार्यमिति गम्यते । 

> फलाधिक्यापेक्षायां शक्तस्याक्षरन्यासादयः कार्याः 

इति रत्नाकरोक्तमिहानुसन्धेयम् ।
</details>



<details open><summary>विश्वास-प्रस्तुतिः</summary>

यो देवस्सवितास्माकं धियो धर्मादिगोचराः ।  
प्रोरयेत्तस्य यद्भर्गस्तद्वरेण्यमुपास्महे । 

इति गायत्र्यर्थं विचिन्त्य 

> आदित्यमण्डले ध्यायेत्परमात्मानमव्ययम् ।  
विष्णुं चतुर्भुजं रत्नपङ्कजासनमध्यगम् ।  
किरीटहारकेयूरकटकादिविभूषितम् ।  
श्रीवत्सवनमाला श्रीतुलसीकौस्तुभोज्ज्वलम् ।  
हरिं पीताम्बरधरं शङ्खचक्रगदाधरम् ।  
प्रसन्नवदनं रत्नकुण्डलैर्मण्डिताननम् ।  
सर्वरत्नसमायुक्तं सर्वाभरणभूषितम् ।  
एवं ध्यात्वा जपेन्नित्यं मन्त्रमष्टोत्तरं शतम् ॥ 

इत्युक्तप्रकारेण भगवन्तमादित्यमण्डले ध्यात्वा,
</details>

<details><summary>मूलम्</summary>

यो देवस्सवितास्माकं धियो धर्मादिगोचराः ।  
प्रोरयेत्तस्य यद्भर्गस्तद्वरेण्यमुपास्महे । 

इति गायत्र्यर्थं विचिन्त्य 

> आदित्यमण्डले ध्यायेत्परमात्मानमव्ययम् ।  
विष्णुं चतुर्भुजं रत्नपङ्कजासनमध्यगम् ।  
किरीटहारकेयूरकटकादिविभूषितम् ।  
श्रीवत्सवनमाला श्रीतुलसीकौस्तुभोज्ज्वलम् ।  
हरिं पीताम्बरधरं शङ्खचक्रगदाधरम् ।  
प्रसन्नवदनं रत्नकुण्डलैर्मण्डिताननम् ।  
सर्वरत्नसमायुक्तं सर्वाभरणभूषितम् ।  
एवं ध्यात्वा जपेन्नित्यं मन्त्रमष्टोत्तरं शतम् ॥ 

इत्युक्तप्रकारेण भगवन्तमादित्यमण्डले ध्यात्वा,
</details>



<details><summary>आह्निकार्थप्रकाशिका</summary>

गायत्रीप्रतिपाद्यदेवताध्यानमाह - **यो देवे**त्यादिना ।, 

> अत्र विश्वामित्रः 
>
>> देवस्य सवितुस्तस्य धियो यो नः प्रचोदयात् ।  
भर्गो वरेण्यं तत् ब्रह्मा धीमहीत्यर्थ उच्यते ।  
यो देवस्सविताऽस्माकं धियो धर्मादिगोचराः ।  
प्रेरयेत्तस्य यद्भर्गस्तद्वरेण्यमुपास्महे ।  
अनयोर्वचनयोर्भर्गशब्दस्य तेजःपरत्वेन यच्छब्दस्य सवितृपरत्वेन च व्याख्यानं कृतं वरदराजीये - तच्छब्दश्रुतेर्यच्छब्दोऽध्याहर्तव्यः । 

[[99]]

सवितुः जगतां प्रसवितुः, 

> सविता वै प्रसवानामीशे उतेशिषे प्रसवस्यत्वमेक 

इति श्रुतेः । वरेण्यं वृङ् संभक्तौ एण्यप्रत्ययः । सर्वेषां भजनीयं भर्गः तेजः । भञ्जनाद्भर्गः, प्रकाशप्रदानेन जगतो बाह्यान्तरतमोभञ्जकत्वाद्वा, भर्जनाद्वा कालात्मकतया सकलकर्मफलपाकहेतुत्वात्, भरणाद्वा वृष्टिप्रदानेन भूतानां भरणहेतुत्वात् । देवस्य द्योतमानस्य धीमहि चिन्तयामः । ‘‘ध्यै चिन्तायाम्’’ देवस्य सवितुः वरेण्यं यद्भर्गः तत् ध्यायेम । आदित्यमण्डलान्तर्वर्तिनं तेजोमयं पुरुषमनुचिन्तयामः । 

> य एषोऽन्तरादित्ये हिरण्मयः पुरुषः, अथ य एष एतस्मिन्मण्डलेर्चिषि पुरुषः 

इत्यादिश्रुतेः । यः सविता, नः अस्माकं, धियः हानोपादानविषयज्ञानानि, प्रचोदयात् प्रचोदयति, तत्सवितुः भर्गश्चिन्तयाम इति । विश्वामित्रः - 

> आदित्यमण्डलासीनं रुक्माभं पुरुषं परम् ।  
ध्यायञ्जपेत्तदित्येतां निष्कामो मुच्यतेऽचिरात् ॥  
सुप्रभं सत्यमानन्दं हृदये मण्डलेऽपि च ।  
ध्यायन् जपेत्तदित्येतां निष्कामो मुच्यतेऽचिरात् ॥ 

> स यश्चायं पुरुषे यश्चासावादित्ये स एकः 

इति ध्यानार्थः इति । अत्र जगत्कारणभूतं परं ब्रह्म सर्वान्तर्यामी सूर्यमण्डलान्तर्वर्ती तेजोमयः पुरुष इति व्याख्यातम् । स तु पुरुषः पुण्डरीकाक्ष एव 

> य एषोऽन्तरादित्ये हिरण्मयः पुरुषो दृश्यते हिरण्यश्मश्रुर्हिरण्यकेश आप्रणखात् सर्व एव सुवर्णः तस्य यथा कप्यासं पुण्डरीकमेवमक्षिणी

इति श्रुतेः । कं जलं पिबतीति कपिः, सूर्यः तेन आस्यते विकास्यत इति कप्यासं रविकरविकसितमित्यर्थः । अन्तर्यामिपुरुषो नारायण एव 

> एष सर्वभूतान्तरात्मा अपहतपाप्मा दिव्यो देव एको नारायणः 

इति श्रुतेः । एवं च सवितृमण्डलान्तर्वर्तिपुण्डरीकाक्षं सकलजगदाधारं विष्णुसंज्ञं यद्भर्गस्तेजः तत्तेजश्चिन्तयाम इति सिद्धम् । 

अत्र मैत्रावरुणीयश्रुतिः -

> एतत्सवितुर्वरेण्यं ध्रुवमचलममृतं भर्गाख्यं विष्णुसंज्ञं सर्वाधारं धाम 

इति । 

[[100]]

योगयाज्ञवलक्यः -

> ईश्वरं पुरुषाख्यं च सत्यधर्माणमच्युतम् ।  
भर्गाख्यं विष्णुसंज्ञं यत् ध्यात्वामृतमुपाश्नुते ।  
अनेन धीमहीति ध्यानविषयभूतो विष्णुरेवेति सिद्धम् । अत एव सनत्कुमारस्मृतौ ध्येयो विष्णुरेवेति निश्चितम् । आदित्यमण्डले ध्यायेत्परमात्मानमव्ययम् 

इत्यादि । 

> एवं ध्यात्वा जपेन्नित्यं मन्त्रमष्टोत्तरं शतम् ।  
सर्वपापविशुद्धात्मा जितक्रोधो जितेन्द्रियः ।  
संसारार्णवमुत्तीर्य परां सिद्धिमवाप्नुयात् ॥ 

इत्येवं गायत्र्याः देवतात्वेन आदित्यमण्डलान्तर्वर्तिपुरुषोत्तमस्यैव ध्येयत्वावधारणात् अस्याः देवतान्तरत्वाशाभिक्षोः राज्ञः किरीटाशेव दुराशैव । अत्र भरद्वाजः -

> अथाहमर्थं गायत्र्याः प्रवक्ष्यामि यथा तथा ।  
द्विजोत्तमानां सद्भक्त्या जपादीति प्रकुर्वताम् ।  
विश्वासभक्तिजननमन्त्रार्थज्ञानमुत्तमम् ।  
तस्मादर्थं विजानीयादुक्तेन जपकृन्नरः ।  
विश्वासभक्तिभ्यां द्वाभ्यां जपादीनां महत्तरम् ।  
फलं भवेज्जपकृतामिति वेदेषु भाषितम् । 

वृद्धयमस्मृतौ तृतीयाध्याये -

> वरेण्यं विरलं जप्यं जपकाले द्विजोत्तमैः ।  
वरेण्यं संहिताकाले वरेणीयं जपे स्मृतम् ॥  
वरेण्यमिति यो ब्रूयाज्जपकाले द्विजो यदि ।  
स च पाप्मा महाघोरे नरके पच्यतेऽग्निना ॥  
स्त्रीपुंसात्मकगायत्रीं वस्त्रेणाच्छाद्य वै जपेत् ।  
उदये प्राङ्मुखस्तिष्ठन् संख्यायैव जपेद्बुधः ॥  
असंख्ययाऽपवित्रश्च जपो निष्फलतामियात् । 

इति वचनान्यत्र भाव्यानि ।

नच 

> असंख्यातात्तु संख्यातः सहस्रगुण ईरितः 

इति वचनेन असंख्यातस्यापि साफल्यप्रतीतेः कथं तन्निषेध इति वाच्यं, वचनद्वयपर्यालोचने साफल्यं भवेन्नवेतीत्यर्थनिश्चयात् । 

[[101]]

यथा 

> आहृत्य याच्नया तैर्वा, अधमं तु क्रयक्रीतं याचितं त्वधमाधमम् 

इति याचितकुसुमादेरभ्यनुज्ञानेऽपि 

> प्रतिग्रहपुष्पे दातुरेव फलं, कर्तुः किञ्चिद्भवेन्न वा 

इति श्रीपाञ्चरात्ररक्षायामनुगृहीतं तद्वत् । 

> पदानि दश मन्त्रस्य तदादीनि यथाक्रमम् ।  
पदप्रत्ययनिष्पत्तिः सुस्पष्टं क्रियतेऽत्र तु ।  
एषा हि स्तोतुर्गायत्री सर्वपापप्रणाशिनी ।  
विज्ञातव्या प्रयत्नेन द्विजैस्सर्वशुभेप्सुभिः ।  
जपस्यानन्तरे व्याख्या स्मर्तव्याऽहरहर्द्विजैः ।  
स्मरणात्सर्वपापानि प्रणश्यन्ति न संशयः ॥ 

इत्यादिरत्नाकरवाक्यजातमत्रानुसन्धेयम् । 

> प्रतिपुरुषमनेकाः प्रत्यवस्थं विचित्राश्शुभगतिषु धियो नश्चोदयत्यञ्जसा नः ।  
अखिलचिदचिदन्तर्यामितद्विष्णुसंज्ञं सवितुरहमुपासे तस्य देवस्य भर्गः ।  
तेजः परं तत्सवितुर्वरेण्यं धाम्ना परेणाप्रणखात्सुवर्णम् ।  
त्वां पुण्डरीकेक्षणमामनन्ति श्रीरङ्गनाथं समुपासिषीया । 

इति श्रीशतदूषणीश्रीरङ्गराजस्तवश्लोकावत्र भाव्यौ । अहिर्बुध्न्यसंहितायान्तु 

> सावित्रं नाम तज्ज्योतिः तत्सावित्रीसमाह्वयम् ।  
तस्य व्याख्यामिमां सम्यग्गदतो मे निशामय ।  
प्रतिसञ्चरवेलायां तामयत्येव तां पुनः ।  
त्रायते तत्र तत्रैव भूत्यंशे धारकात्मना ।  
प्रमाणत्वेन भूयश्च तत्तदर्थतया पुनः ।  
अतस्तदिति सङ्कल्पः प्रोच्यते वैष्णवः परः ।  
प्रसौति सकलां चेष्टां प्रसौति सकलं जगत् ।  
अवतेर्गतिकान्त्यर्थात्तरतेर्दानकर्मणः ।  
गतो ह्यवति सर्वत्र षड्भिः कान्तो गुणैः परम् ।  
भोगापवर्गयोर्दाता सवितेति निरुच्यते ।  
वरैर्नेयं वरेण्यन्तु वरदातार ईरिताः ।  
वरेणियं वरेण्यं वा वरं नयति तत्परम् ।
>
> [[102]]
>
> भर्गस्तेजस्समाख्यातं प्रभावः कर्तृरूपता ।  
भरतीदं जगत्कृत्स्नं सम्भरत्यपि चेश्वरान् ।  
रमयत्यपि तत्सर्वं राति चार्थमभीप्सितम् ।  
गमयत्यपि तन्नाशं स्मृतिबन्धमशेषतः ।  
भर्गयत्यपि तत्कष्टं भर्गतस्तेन तत्तथा ।  
अतो भर्गः परं विष्णोः सङ्कल्पं विदुरद्भुतम् ।  
द्योतनस्सर्वभावानां द्योतमानः स्वयं सदा ।  
अज्ञानमखिलं चान्यच्चोदयन्नखिलञ्जगत् ।  
अयं सकलमेवेदं तथोतं मणिसूत्रवत् ।  
इन ईरण ईभ्यश्च परितस्सकलं दधत् । 
 देव इत्युच्यते विष्णुः परमात्मा सनातनः ।  
धीमहीत्यधिविज्ञानं मननं भावनं तथा ।  
धियो धीपूर्विकाश्चेष्टाः प्रेरणन्तु प्रचोदनम् ।  
यस्सर्वशक्तिस्सविता देवस्संविन्मयश्च यः ।  
यश्च सर्वदिगीशानो धियस्तास्ताः प्रचोदयात् ।  
सृष्टिस्थितिलयत्राण त्रिधा करणमव्ययम् ।  
तस्य देवस्य सङ्कल्पं भर्गसंज्ञमुपास्महे ।  
गायतस्त्रायमाणायाः गायत्र्या अर्थ ईदृशः ।  
या सत्ता सर्वभूतानां विष्णुशक्तिः परावरा ।  
सा भूरिति समाख्याता भरतीदं जगत्स्वयम् ।  
भू(त)त्वा शक्तिं समास्थाय यावतीदं जगत्स्वयम् ।  
सा भुवः कथिता सद्भिरवती भावितं जगत् ।  
वसीयो भोगमोक्षाख्यं सूते या सततं सताम् ।  
सा सुवः कथिता ब्रह्मन् व्याहृती वाङ्मयी ततः ॥ 

इति गायत्रीव्याहृत्यर्थाः प्रदर्शिता अनुसन्धेयाः । यदन्योक्तम् - गायत्र्याश्शास्त्रसिद्धमेव देवताद्वयं, एका तु मन्त्राभिमानिनी, अन्या तु प्रतिपाद्या 

> आदित्यमण्डलासीनं रुक्माभं परुषं परम् ।  
ध्यायन् जपेत्तदित्येतां निष्कामो मुच्यतेऽचिरात् ॥ 

इत्यादिभिः रत्नाकरस्थवचनैरादित्यमण्डलान्तःस्थभगवत एव निष्कामध्ये यतोक्तेः, गायत्रीरूपमन्त्राभिमानिदेवताध्यानस्य सकामविषयत्वं सिद्धमिति कालत्रयेऽपि नास्या ध्यानम् - इति । 

[[103]]

तदयुक्तं; पूर्वोदाहृतगायत्रीदेवताध्यानोपचारबोधकवचनेषु फलाश्रुतेः नित्यत्वावश्यम्भावेन पूर्वोदाहृतश्रीचतुःश्लोकीसूक्त्या च 

> सप्रदक्षिणं भगवदात्मकसन्ध्यादिपञ्चकनमस्कारं कृत्वा 

इत्याचार्यपादानुगृहीतसन्ध्यादिनमस्कारवत्तस्याः कालत्रयेऽप्यवश्यध्येयत्वोक्तेः, वासिष्ठसंहितायां 

> आवाह्य हृदये सूर्यबिम्बे वा वेदमातरम् ।  
ततोऽभिवादयेद्देवीं गायत्रीं वेदमातरम् ॥ 

इति गायत्रीमन्त्राभिमानिदेवतावाहननमस्कारोक्तेः श्रीकृतकृत्यसाध्योपायशोधनचरमश्लोकाधिकारादिबहुप्रबन्धेष्वनुगृहीतप्रकारेण मन्त्राभिमानिदेवताशरीरकपरमात्मध्यानविधौ पर्यवसानेन तद्ध्याने पारमैकान्त्यविरोधाभावात् । 

> ध्यायन् जपेत्तदित्येतां निष्कामो मुच्यतेऽचिरात् 

इति वचने ध्यायन् जपेदिति जपाङ्गतया ध्यानं विधाय निष्कामकर्तृकध्यानपूर्वकजपस्य मुक्तिरूपं फलमुच्यमानं सकामकर्तृकध्यानस्य तत्तत्फलप्राप्तिं प्रमाणान्तरसिद्धामवगमयति, न तु मन्त्रप्रतिपाद्यदेवताध्यानस्य निष्काममात्रकर्तव्यत्वम् । श्रीचतुःश्लोकीभाष्ये - 

> लक्ष्मीविभूतिभूताया एव गायत्र्याख्याया देवतायाः 

इत्यनुगृहीतत्वात्, श्रीपाञ्चरात्ररक्षायां 

> प्राणायामत्रयं कृत्वा गायत्रीमावाह्य 

इति,

> पूर्ववत्कृतप्राणायामत्रयः उत्तमे शिखरे इति मन्त्रेण गायत्रीमनुज्ञाप्य स्वसूत्रोक्तैर्मन्त्रैरादित्यमण्डलान्तःस्थितं भगवन्तमुपस्थाय 

इति श्रीसूक्तिभिः भगवद्विभूतिभूतगायत्र्याख्यदेवतावाहनोपस्थानयोः गायत्रीप्रतिपाद्यादित्यमण्डलान्तःस्थितभगवदुपस्थानस्य च पृथक् प्रतीतेः, श्रीरङ्गरामानुजमहादेशिकै; गायत्र्यावाहनोपस्थानमन्त्रयोर्मन्त्राभिमानिदेवतापरतयैव व्याख्यातत्वाच्च, शास्त्रसम्प्रदायसिद्धस्य देवताद्वयध्यानस्य दुस्त्यजत्वात् ॥ एतेनापरोक्तो मन्त्रप्रतिपाद्यदेवतामात्रध्यानपक्षो निरस्तः । 
</details>

[[104]]



<details open><summary>विश्वास-प्रस्तुतिः</summary>

कनिष्ठामूलमारभ्य प्रादक्षिण्य-क्रमेण गणनया यथासङ्कल्पं 
</details>

<details><summary>मूलम्</summary>

कनिष्ठामूलमारभ्य प्रादक्षिण्य-क्रमेण गणनया यथासङ्कल्पं 
</details>



<details><summary>आह्निकार्थप्रकाशिका</summary>

मन्त्रगणनाप्रकारमाह **कनिष्ठामूले**त्यादिना 

> गणनायां च कराक्षसूत्रयोर्यथाशक्ति विकल्पतः करणत्वम् । उक्तं च जयाख्यसंहितायां, जपन्तु द्विविधं कुर्यादक्षसूत्रकरार्पितम् । 

अक्षसूत्रार्पितं करार्पितं वा इत्यर्थः । तदेव च विशेषितं श्रीसात्वते -

> स्फाटिकेनाक्षसूत्रेण स्वकैर्वा करपर्वभिः 

इति । स्फाटिकेनेत्यक्षमालावर्गोदाहरणं, शास्त्रान्तरे पद्माक्षमालादीनामाधिक्यस्मरणात् । फलविशेषार्थं तु मणिमुक्तामयाद्यक्षमालाभेदाः । प्रतिष्ठाविशेषादिनियमाश्च तत्र तत्र प्रपञ्च्यन्ते, करेऽपि शङ्खपद्मादिमुद्राभेदाश्च । तत्रैष सारः 

> कनिष्ठामूलमारभ्य प्रादक्षिण्यक्रमेण तु ।  
अनामिकान्तं देवेश जपेत् कोटिसहस्रकम् ॥ 

इति । बोधायनीये तु श्रीमदष्टाक्षरविधावेवमुक्तम् – 

> क्रियायागाच्छतगुणो जपयज्ञः प्रकीर्तितः ।  
उच्चाच्छतगुणो ज्ञेयः उपांशुश्चेत्स्मृतस्सदा ।  
उपांशोर्मानसः प्रोक्तः सहस्रं गुणतोऽधिकः ॥ 

इति । अन्यदपि तत्रोक्तम् — 

> जपमध्ये गुरुर्वापि वैष्णवो यस्समागतः ।  
सम्भाषणादिपूजान्तु तस्य कृत्वानुमान्य च ।  
अनुज्ञाप्य ततः कृत्वा जपशेषं समाहितः ।  
सर्वस्य प्रभवो यस्मात् विष्णुपादाश्रया नराः ।  
तन्मूलतः क्रियास्सर्वाः सफलास्तु भवन्ति हि ॥ 

इति । 

[[105]]

नारदीये श्रीमदष्टाक्षरब्रह्मविद्यायां 

> सर्वस्सप्रणवो जप्यः जपादप्रणवादपि ।  
सहस्र इति विज्ञेयं प्रणवो ह्यक्षरं परम् ॥  
असङ्ख्याताच्च सङ्ख्यातः सहस्रगुण उच्यते ।  
सङ्ख्यातादपि साहस्रः सोर्ध्वपुण्ड्रतनोर्जपः ॥ 

इत्यादि ।
</details>



<details open><summary>विश्वास-प्रस्तुतिः</summary>

धर्मशास्त्रोक्तनियमेन
</details>

<details><summary>मूलम्</summary>

धर्मशास्त्रोक्तनियमेन
</details>



<details><summary>आह्निकार्थप्रकाशिका</summary>

जपकालनियममाह — **धर्मशास्त्रोक्तनियमेने**त्यादिना । तदुक्तं – 

> न च क्रमन् न च हसन् न पार्श्वमवलोकयन् ।  
न पदापदमाक्रम्य न चैव हि तथा करौ ।  
इत्यादयश्च जपकालनियमाः 

इति । 

> कृत्वोत्तानकरौ प्रातः सायं चाधोमुखौ करौ ।  
मध्ये स्कन्धभुजाभ्यां तु जप एवमुदाहृतः ।  
अङ्गुलीर्न वियुञ्जीत किञ्चिदाकुञ्चिते तले ।  
अङ्गुलीनां वियोगे तु छिद्रे तु स्रवते जपः ।,  
मनः प्रहर्षणं शौचं मौनं मन्त्रार्थचिन्तनम् ।  
अव्यग्रत्वमनिर्वेदो जपसम्पत्तिहेतवः ।  
निष्ठीवं जृम्भणं कोधो निद्रालस्यक्षुधामदः ।  
पतितश्वान्त्यजालोकाः दशैते जपवैरिणः ॥ 

सुमन्तुः -

> नाधोरत्निर्नान्यमनाः न च व्यत्यस्तपत्करः ।  
अपवित्रकरो नग्नः शिरसि प्रावृतोऽपि वा ।  
प्रजल्पन् वा जपेद्यावत् तावन्निष्फलमुच्यते ।  
खण्डवस्त्रावृतस्यैव वस्त्रार्धालम्भिनस्तथा ।  
उत्तरीयव्यतीतस्य समस्ता निष्फलाः क्रियाः ॥ 

[[106]]

स्मृत्यर्थसारे – 

> सावित्र्यादिक्रियास्सर्वा आदित्याभिमुखश्चरेत् ।  
देवालयसमीपे तु तमेवाभिमुखश्चरेत् ।  
जपस्थानान्न निर्गच्छेत् देवतासन्निधौ क्वचित् ।  
प्रदक्षिणनमस्कारं न कुर्याद्देवतालये ॥

भारीतः - 

> आर्द्रावासा जले कुर्यात् तर्पणाचमने जपम् ।  
उपस्थानं न निर्गच्छेत् वर्जयेच्च प्रदक्षिणम् ।

इत्यादीनि रत्नाकरादिस्थानि वचनान्यत्र भाव्यानि । आह्निककाण्डोदाहृतं च शौनकः -

> अपवित्रकरोऽशुद्धः प्रलपन्न जपेत् क्वचित् ।  
अप्रावृतकरो वापि शिरसि प्रावृतोऽपि च ॥ 

इति वचनमपीहानुसन्धेयम् ।
</details>



<details open><summary>विश्वास-प्रस्तुतिः</summary>

पञ्चावसानजपं [^६] कृत्वा,

[^६]: प्रणवान्ते व्याहृतित्रयान्ते पादानामन्ते चेति पञ्चावसानम् ।
</details>

<details><summary>मूलम्</summary>

पञ्चावसानजपं [^६] कृत्वा,

[^६]: प्रणवान्ते व्याहृतित्रयान्ते पादानामन्ते चेति पञ्चावसानम् ।
</details>



<details><summary>आह्निकार्थप्रकाशिका</summary>

**पञ्चावसानयुक्तं जपं कृत्वे**ति । पितामहः - 

> गायत्री त्रिपदा ज्ञेया चतुष्पादा षडक्षरी ।  
जपे तु त्रिपदा ज्ञेया ह्यर्चने तु चतुष्पदा ॥

एवमुक्तत्वात् प्रतिपादं विच्छिद्य जपः कार्यः । अविच्छेदे तु - 

> अच्छिन्नपादा गायत्री ब्रह्महत्यां प्रयच्छति ।  
छिन्नपादा तु गायत्री ब्रह्महत्यां व्यपोहति ॥ 

इति प्रत्यवायस्मृते; । 

व्यासः -

>> प्रणवव्याहृतीयुक्तां गायत्रीं तु ततो जपेत् । 

बोधायनः – 

> प्रणवो व्याहृतयः सावित्री चेत्येते पञ्चब्रह्मयज्ञा अहरहर्ब्राह्मणं किल्बिषात् पावयन्ते 

अत्र सङ्ख्यानियमेन व्याहृतिमध्ये व्याहृत्यनन्तरं गायत्र्याद्यन्तयोश्च प्रणवप्रयोगो व्यवच्छिद्यते । दीर्घगायत्रीजपे गायत्र्यादौ प्रणवप्रयोगस्तु श्रुतिसिद्धः + जपादिषु सर्वत्र ब्रह्मचारिगृहस्थयोरेकप्रणवैव गायत्री ग्राह्या । अत्र स्मृतिसारसमुच्चये -

> सम्पुटैकषडोङ्कारा गायत्री त्रिविधा मता ।  
तत्रैकप्रणवा ग्राह्या गृहस्थैर्जपकर्मणि ।  
सम्पुटा च षडोङ्कारा यतीनामूर्ध्वरेतसाम् ।  
गृहस्थवत्तु जप्तव्या गायत्री ब्रह्मचारिभिः ।  
तत्रैकप्रणवेनैव गृहस्थव्रतिनोः सदा ॥ 

[[107]]

सम्पुटमाह योगयाज्ञवल्क्यः — 

> ओंकारं पूर्वमुच्चार्य भूर्भुवः स्वस्तथैव च ।  
गायत्रीं प्रणवञ्चान्ते जप एवमुदाहृतः ।  
एषा सम्पुटगायत्री सर्वपापप्रणाशिनी ।

मनुष्षडोङ्कारमाह - 

> षडोंङ्काराञ्जपन् विप्रो गायत्रीं मनसा शुचिः ।  
अनेकजन्मजैः पापैर्मुच्यते नात्र संशयः ।  
तिस्रो व्याहृतयः पूर्वाः पृथगोङ्कारसंयुताः ।  
पुनस्संहत्य चोङ्कारं मन्त्रस्याद्यन्तयोस्तथा ॥ 

इति रत्नाकरवचनान्यत्र भाव्यानि । यत्त्वपरोक्तम् – 

> गृहस्थो ब्रह्मचारी च प्रणवाद्यामिमां जपेत् ।  
अन्ते यः प्रणवं कुर्यात् नासौ वृद्धिमवाप्नुयात् ॥ 

इति निषेध: त्रैवर्गिकविषयः, 

> पूर्वा कार्या गृहस्थैस्तु उत्तरा यतिभिर्विभो ।  
गृहस्था वृद्धिमिच्छन्ति यतो मोक्षं यतीश्वराः ॥ 

इति नारदीयादौ वृद्धिशब्दस्य त्रिवर्गपरत्वदर्शनात् स च निषेधः तेषामपि पाक्षिकः, तानधिकृत्यैव बोधायनसूत्रे 

> उभयतः प्रणवां सव्याहृतिकाम् 

इति विहितत्वात् । एवं च अन्तप्रणवहीना मुमुक्ष्वनुपादेयैव; उत्तरैकादशीवत् । एवं षडोङ्कारापि मुमुक्षूपादेयैव - इति । तन्मन्दं; 'गृहस्था वृद्धिमिच्छन्ती’त्यादिवचने मोक्षस्य पृथगुपादानात् वृद्धिशब्दस्त्रिवर्गपरः । ‘अन्ते यः प्रणवं कुर्या’दित्यादिवचने सङ्कोचकाभावात् वृद्धिशब्दश्चतुर्वर्गपर इति स्वीकार्यम् । पूर्वोदाहृतफलश्रवणरहितस्मृतिसारसमुच्चयवचनतः सम्पुटषडोङ्कारगायत्र्योः नित्यतया यतिविषयत्वस्य एकप्रणवगायत्र्याः गृहस्थब्रह्मचारिविषयत्वस्य च प्रतीयमानत्वात् । काश्यपस्मृतौ - 

> एकप्रणवसंयुक्तां गायत्रीं प्रजपेद्गृही ।  
ब्रह्मचारी च सन्ध्यासु नियतो नियतेन्द्रियः ।  
वनी सम्पुटगायत्रीं यतिष्षड्पणवान्विताम् ॥ 

इत्युक्तम् । 

[[108]]

वृद्धयमस्मृतौ तृतीयाध्याये - 

> एकोङ्कारा सम्पुटा च षडोङ्कारेति सा त्रिधा ।  
आद्यन्तोंकारसंयुक्ता गायत्री संपुटा स्मृता ।  
सहोङ्कारा व्याहृतयः पुनरोङ्कारसंयुताः ।  
मनोरादावथाऽन्ते च षडोङ्कारेयमुच्यते ।  
आदावोङ्कारसंयुक्ता गायत्र्येका ह्युदाहृता ।  
आद्योङ्कारा गृहस्थस्य वर्णिनश्च तथैव च ।  
वानप्रस्थयतीनान्तु षडोङ्कारा प्रशस्यते ।  
ओङ्कारं पूर्वमुच्चार्य भूर्भुवः स्वस्ततः परम् ।  
गायत्रीं च ततश्चोक्त्वा जपकाले विशेषतः ॥ 

इति । ततश्च सम्पुटषडोङ्कारयोर्मुमुक्षुगृहस्थग्राह्यत्वं न सम्भवति । 

> पूर्वा कार्या गृहस्थैस्तु 

इत्यादिवचने 

> गृहस्था वृद्धिमिच्छन्ति 

इत्यादेरर्थवादतया हेत्वधिकरणन्यायेन पूर्वार्धप्रतिपन्नविधिशेषतया उत्तरैकादश्याः मुमुक्षुगृहस्थाग्राह्यत्वविधिपरत्वासम्भवात् । 

> निष्कामस्तु गृही कुर्यादुत्तरैकादशीं सदा ।  
सकामस्तु गृही पूर्वामिति बोधायने मुनिः ॥ 

> सम्पूर्णैकादशी यत्र प्रभाते पुनरेव सा ।  
पूर्वामुपवसेत्कामी निष्कामस्तूत्तरां सदा ॥ 

इति वचनाभ्यामुत्तरैकादश्याः मुमुक्षुगृहस्थग्राह्यत्वविधानवदत्र विधायकाभावात्, भवदुक्तव्यवस्था अयुक्तैव । बोधायनसूत्रे त्रिवर्गार्थिनोधिकृत्य 

> उभयतः प्रणवां सव्याहृतिकाम् 

इति विहितत्वादित्युक्तमत्यन्तायुक्तं – तत्सूत्रप्रकरणाचार्यपादश्रीसूक्तिविरुद्धत्वात् । तत्सूत्रे 

> प्रत्यङ्मुखस्सावित्रीम् सहस्रकृत्वः आवर्तयेत् 

इति सहस्रसंङ्खाकगायत्रीजपं विधायाशक्तौ प्रत्याम्नायः 

> प्राणायामतो वा शतकृत्वः उभयतः प्रणवां सव्याहृतिकां दशकृत्वः 

इति विहितः । श्रीपाञ्चरात्ररक्षायामेतदेव 

> प्राणायामेन शतकृत्वः प्रणवव्याहृतिसम्भेदविशेषेण दशकृत्वः गायत्रीजपसहस्रतुल्यं बोधायनादयः स्मरन्ति 

इत्यनुगृहीतम् । तच्छ्रीसूक्त्यर्थः श्रीनिक्षेपचिन्तामण्यनुगृहीतः उत्तरत्र प्रपञ्चयिष्यते । अतो नोदाहृतबोधायनवचनं त्रैवर्गिकार्थिविषयं, किन्तु नित्यजपे सहस्रावृत्त्यशक्तौ प्रत्याम्नायविधायकम् । एतेन 

> बोधायनश्च उभयतः प्रणवां सव्याहृतिकामिति । इदं वाक्यं संपुटगायत्रीविधायकम् 

इति रत्नाकरोक्तं परास्तम् । पूर्वोदाहृतेन ‘प्रणवो व्याहृतयः' इत्यादिबोधायनसूत्रविषयरत्नाकरवाक्येन ब्रह्मचारिगृहस्थयोरेकप्रणवगायत्रीजप एव कार्य इति सिद्धम् । 

[[109]]

श्रीवैखानसे मरीचिग्रन्थे अष्टसप्ततितमे पटले -

> ओं भूर्भुवस्सुवः, तत्सवितुरिति सावित्रीं शताष्टकां त्रिसन्ध्यासु मनसा जपेत् 

इति फलश्रवणरहितः एकप्रणवयुक्तगायत्रीजपो विहितः । यदप्यपरोक्तम् - 

> यथा सर्वेषां मन्त्राणां प्रणववैशिष्ट्येनोच्चारणं न गुरूपदेशसापेक्षं तथा व्याहृतित्रिकसप्तकद्विप्रणवषट्प्रणवमूलमन्त्रवैशिष्ट्येन गायत्रीजपोऽपि बोध्यः 

इति । तदसाधु, श्रीपाश्चरात्ररक्षाश्रीसूक्तिविरोधात् । 

> स च प्रार्थनामन्त्रः त्वय्याराधनकामोऽयमित्यादिकः यथान्यायं देशिकसकाशादधीत्यात्रान्वहं प्रयोक्तव्यः । एवमेव सर्वेषां मन्त्राणां समाधिः । विपर्यये नैष्फल्यम् । दृष्टादृष्टप्रत्यवायश्च तेषु तेषु शास्त्रेषु पठ्यते । 
>
>> यदृच्छया श्रुतो मन्त्रश्छन्नेनाथ छलेन वा ।  
पत्रेक्षितो वा व्यर्थस्स्यात् प्रत्युतानर्थदो भवेत् ॥ 
>
> इति । 
>
>> पारमेश्वरसंहितादिषु परिदृश्यमानसन्ध्योपास्तिभेदानामपि यथावदुपदेशानुष्ठानपारम्पर्यासिद्धेः 
>
>> दिगादिनमस्काराणामपि स्वपूर्वपूर्वोपदेशानुष्ठानपारम्पर्यमस्ति चेत् तत्रापि भगवदात्मकत्वध्यानपूर्वकं प्रणमेत्, 
>
> अतो यथाधिकारं यथाशक्यमत्र श्रद्दधानैः दयार्द्रहृदयदेशिकोपदेशपूर्वकं देशकालानुगुण्य 

इत्यादिना पाञ्चकालिकधर्माणामाचार्योपदेशानुष्ठानपारम्पर्यानुगुण्येनानुष्ठेयत्वानुग्रहात् । प्रणववैशिष्ट्येनोच्चारणे गुरूपदेशनिरपेक्षत्वस्यैवासिद्धतया तद्दृष्टान्तेन व्याहृतिप्रणवमूलमन्त्रवैशिष्ट्येन गायत्रीजपे मन्त्रवैशिष्ट्येन गायत्रीजपे गुरूपदेशनिरपेक्षत्वस्य दूरतो निरस्तत्वात् । मूलमन्त्रादिव्यापकयोजनप्रमाणानां पञ्चरात्रविहितदीक्षाविशेषयुक्ताधिकारिविषयत्वं श्रीभाष्यकारसम्प्रदायस्थसूत्रनिष्ठपरमैकान्तिनां केवलसौत्रमन्त्रकरणकसन्ध्याद्यनुष्ठानं च प्रमाणाचार्यपादश्रीसूक्तिसम्प्रदायोक्तिशिष्टाचारैस्सत्पथरक्षायां नित्यनैमित्तिकविचारेऽस्माभिस्सम्यक् स्थापितं द्रष्टव्यम् । किं च श्रीपाञ्चरात्ररक्षायां 

> यद्यप्यार्षी वैष्णवी प्राजापत्येति त्रिधा सन्ध्योपास्तिभेदाः 

इत्यारभ्य 

> प्रथमपरिगृहीतपरित्यागे निर्बन्धा-भावात् यथासूत्रमनुष्ठानेऽपि भगवत्समाराधनरूपत्वसिद्धेः स्वसूत्र-विहितमेव सन्ध्योपासनादिकं कर्तुमुचितम् 

इत्यनुगृहीतम् । 

[[110]]

तत्र 

> प्रथमपरिगृहीतपरित्यागे निर्बन्धाभावात् 

इत्यस्यायमर्थः सूत्रविहितोपनयनदशायां परिगृहीतसौत्रसन्ध्योपासनस्य उपनयनानन्तरभाविपञ्चसंस्काररूपवैष्णवत्वप्राप्त्यनन्तरं परित्यागे प्रमाणाभावात् — इति । श्रीसच्चरित्ररक्षायाम् – 

> उपरितने हि चतुर्थे पटले — 
>
>> ब्रह्मचारी गृहस्थो वा वानप्रस्थोऽथ भिक्षुकः ।  
एते ह्याश्रमिणः प्रोक्ताश्चत्वारः क्रमयोगतः ॥ 
>
> इत्यारभ्य 
>
>> चक्रलिङ्गधरास्सर्वे समयव्रतनिष्ठिताः 
>
> इति भवेयुरिति शेषः 

इति ब्रह्मचार्यादिधार्यं समयव्रतचक्रादिचिह्नादिकमित्यनुगृहीतम् । व्यापकयोजनप्रमाणादिकं क्वाप्याचार्यपादश्रीसूक्तौ न दृश्यते । अतः स्वसूत्रविहितमेवेत्यनुगृहीतमेवाचार्यैरनुसृतमिति बोध्यम् । एतेन अन्योक्तमूलमन्त्रादियोजनपक्षोऽपि प्रत्युक्त इति । 

> प्राणायामेन शतकृत्वः प्रणवव्याहृतिसम्भेदविशेषेण दशकृत्वः गायत्रीं सहस्रतुल्यं बोधायनादयः स्मरन्ति 

इत्याचार्यपादानुगृहीतं श्रीनिक्षेपचिन्तामणौ विवृतं 

> सहस्रजपाशक्तौ प्रतिनिधिमाह - प्राणायामेनेति । बोधायनेति । 
>
>> दर्भेष्वासीनो दर्भान् धारयमाणः सोदकेन पाणिना प्रत्यङ्मुखस्सावित्रीं सहस्रकृत्वः आवर्तयेत्, प्राणायामशो वा शतकृत्वः उभयतः प्रणवां सप्तव्याहृतिपूर्विकां मनसा वा दशकृत्वः त्रिभिश्च प्राणायामैस्तामेवं प्रातः प्राङ्मुखस्तिष्ठन् 

> इति बोधायनस्मरणादिति भावः । आदिशब्देन 

>> सहस्रकृत्वस्सावित्रीं जपेदव्यग्रमानसः ।  
शतकृत्वोऽपि वा सम्यक् प्राणायामपरो यदि ।  
सप्तव्याहृतिपूर्वां चेदाद्यन्तप्रणवान्विताम् ।  
मनसा वा जपेच्चैव दशकृत्वो वरः स्मृतः ॥ 

> इति योगयाज्ञवल्क्यवचनग्रहणम्  

इति । सहस्रजपवत् प्राणायामसम्पुटितशतसङ्ख्यागायत्रीजपवत् सप्तव्याहृतिपूर्वामाद्यन्तप्रणवान्वितां वा गायत्रीं जपेद्यदि एष दशकृत्वोऽपि जपः मुख्य इति उक्तवचनार्थः । 

[[111]]

यदप्यपरोक्तं – बृहस्पतिस्मृतौ 

> ऋषिश्छन्दो देवतां च 

इत्यादिवचने षडङ्गन्यासाद्यनुक्तेः रत्नाकरे फलाधिक्यापेक्षायां शक्तस्याक्षरन्यासादयः कार्या इति दर्शितहेतोः षडङ्गन्यासादावपि तुल्यत्वात् षडङ्गन्यासादिकं न नियतम् – इति । तन्न, रत्नाकरोदाहृते, 

> एवं विन्यस्य गायत्रीम् 

इत्यादिभारद्वाजवचने फलाश्रुतिरूपनित्यत्वग्राहकप्रमाणबलाच्छिष्टाचाराच्च सिद्धस्य षडङ्गन्यासनैयत्यस्य दृष्टान्तमात्रेणानिवार्यत्वात् । यदप्यपरोक्तम् 

> न चान्तरा व्याहरेद्वा विरमेद्वा 

इति प्रमाणात् सङ्कल्पितसमाप्त्यनन्तरमनुदिते सूर्ये आसूर्योदयं गायत्रीजप एव कार्यः, 

> अर्धमर्धांशसंयुक्तमधिकं वाग्रवर्तिनाम् ।  
जपकाले तथा होमे कर्तव्यं सिद्धिमिच्छता ॥ 

इति सङ्कल्पितसमाप्त्यनन्तरमपि यथाशक्ति जपहोमयोः पारमेश्वरादिसिद्धत्वाच्च - इति । तन्न, 

> न चान्तरा व्याहरेद्वा विरमेद्वा 

इति वचनस्य सङ्कल्पितजपमध्यकालविषयत्वात्, 

> असङ्ख्यातात्तु सङ्ख्यातः सहस्रगुण उच्यते 

इत्याचार्यपादप्रशंसितसङ्ख्यातजपानन्तरं पूर्वोदाहृतवृद्धयमस्मृतिवचननिषिद्धस्य 

> लोकवार्तादिकं श्रुत्वा दृष्ट्वा स्पृष्ट्वा प्रभाषिणम् ।  
सङ्ख्यां विना च यज्जप्तं तत्सर्वं निष्फलं भवेत् ॥ 

इति स्वाह्निकोदाहृतवचननिन्दितस्यासंख्यातगायत्रीजपस्याप्रामाणिकत्वात् । उदाहृतपारमेश्वरवचने “सिद्धिमिच्छते"ति फलार्थिविषयत्वावगमेन निष्कामजपविषये तदप्रसक्तेः । रत्नाकरोक्ततुरीयगायत्रीजपतदुपस्थानयोः दर्शितबोधायनसूत्रे श्रीभाष्यकारशिष्यप्रशिष्यग्रन्थाचार्यपादश्रीसूक्तिष्वनुक्तेः तत्सम्प्रदायस्थेष्वनुष्ठानादर्शनात्तदनुक्तिः । केषाञ्चित्तुरीयगायत्रीजपादिकथनं धर्मशास्त्रश्रद्धाविजृम्भितमिति बोध्यम् ।
</details>

[[112]]



<details open><summary>विश्वास-प्रस्तुतिः</summary>

त्रिः प्राणानायम्य । प्रातस्सन्ध्योपस्थानं करिष्य इति सङ्कल्प्य उत्तम इत्यनुवाकस्य वामदेव ऋषिः । अनुष्टुप्छन्दः । गायत्री देवता । गायत्र्युद्वासने विनियोगः। 

> उत्तमे शिखरे देवि भूम्यां पर्वतमूर्धनि ।  
ब्राह्मणेभ्योभ्यनुज्ञानं गच्छ देवि यथासुखम् ॥ 

इति गायत्रीमुद्वास्य, मित्रस्येति तृचस्य विश्वामित्र ऋषिः आद्यस्य भीरुट्-छन्दः । परयोर्गायत्री त्रिष्टुभौ छन्दसी, मित्रो देवता । प्रातस्सन्ध्योपस्थाने विनियोगः । 

> मित्रस्य चर्षणीधृतः श्रवो देवस्य सानसिं, सत्यं चित्रश्रवस्तमम् ।  
मित्रो जनान् यातयति प्रजानन्मित्रोदाधारपृथिवीमुत द्यां मित्रः कृष्टीरनिमिषाभिचष्टे सत्याय हव्यं घृतवद्विधेम ।  
प्रसमित्रमर्तो अस्तु प्रयस्वान्यस्त आदित्य शिक्षति व्रतेन न हन्यते न जीयते त्वो तो नैनमँहो अश्नोत्यन्तितो न दूरात् 

इति मन्त्रैस्सहस्ररश्मिं भगवन्तमादित्यमण्डलान्तःस्थं सन्धातृत्वेन सर्वेषां सन्ध्येति परिकीर्तितमुपस्थाय, सन्ध्यादिपञ्चदेवतास्सप्रदक्षिणं 

> ओं सन्ध्यायै नमः, सावित्र्यै नमः, गायत्र्यै नमः, सरस्वत्यै नमः, सर्वाभ्यो देवताभ्यो नमो नमः 

इति प्रणम्य कामोऽकार्षीन्मन्युरकार्षीदिति चोक्त्वा, त्रयीतनुं प्रणम्याभिवाद्य, दिगादिनमस्कारमपि कृत्वा 

> स यश्चायं पुरुषे, यश्चासावादित्ये, स एकः 

इत्यधीतं हृदयान्तःस्थितं भगवन्तमभिवादयेत् ।
</details>

<details><summary>मूलम्</summary>

त्रिः प्राणानायम्य । प्रातस्सन्ध्योपस्थानं करिष्य इति सङ्कल्प्य उत्तम इत्यनुवाकस्य वामदेव ऋषिः । अनुष्टुप्छन्दः । गायत्री देवता । गायत्र्युद्वासने विनियोगः। 

> उत्तमे शिखरे देवि भूम्यां पर्वतमूर्धनि ।  
ब्राह्मणेभ्योभ्यनुज्ञानं गच्छ देवि यथासुखम् ॥ 

इति गायत्रीमुद्वास्य, मित्रस्येति तृचस्य विश्वामित्र ऋषिः आद्यस्य भीरुट्-छन्दः । परयोर्गायत्री त्रिष्टुभौ छन्दसी, मित्रो देवता । प्रातस्सन्ध्योपस्थाने विनियोगः । 

> मित्रस्य चर्षणीधृतः श्रवो देवस्य सानसिं, सत्यं चित्रश्रवस्तमम् ।  
मित्रो जनान् यातयति प्रजानन्मित्रोदाधारपृथिवीमुत द्यां मित्रः कृष्टीरनिमिषाभिचष्टे सत्याय हव्यं घृतवद्विधेम ।  
प्रसमित्रमर्तो अस्तु प्रयस्वान्यस्त आदित्य शिक्षति व्रतेन न हन्यते न जीयते त्वो तो नैनमँहो अश्नोत्यन्तितो न दूरात् 

इति मन्त्रैस्सहस्ररश्मिं भगवन्तमादित्यमण्डलान्तःस्थं सन्धातृत्वेन सर्वेषां सन्ध्येति परिकीर्तितमुपस्थाय, सन्ध्यादिपञ्चदेवतास्सप्रदक्षिणं 

> ओं सन्ध्यायै नमः, सावित्र्यै नमः, गायत्र्यै नमः, सरस्वत्यै नमः, सर्वाभ्यो देवताभ्यो नमो नमः 

इति प्रणम्य कामोऽकार्षीन्मन्युरकार्षीदिति चोक्त्वा, त्रयीतनुं प्रणम्याभिवाद्य, दिगादिनमस्कारमपि कृत्वा 

> स यश्चायं पुरुषे, यश्चासावादित्ये, स एकः 

इत्यधीतं हृदयान्तःस्थितं भगवन्तमभिवादयेत् ।
</details>



<details><summary>आह्निकार्थप्रकाशिका</summary>

> आदावन्ते च गायत्र्याः प्राणायामास्त्रयस्त्रयः 

इति पूर्वोदाहृतवचनविहितप्राणायामत्रयपूर्वकमुपस्थानमाह - **त्रिः प्राणानायम्ये**त्यादिना । 

[[113]]

तदुक्तम् 

> एवमासूर्योदयात् पूर्वोत्तराशाभिमुखस्त्वपरोत्तरदिङ्मुखः 

इत्यादिस्मृत्यनुसारेण प्राङ्मुखः प्रागुदङ्मुखो वा तिष्ठन् गायत्रीमावर्त्य पूर्ववत् कृतप्राणायामत्रयस्सन्ध्योपस्थानसङ्कल्पपूर्वकमुत्तमे शिखर इति मन्त्रेण गायत्रीमनुज्ञाप्य स्वसूत्रोक्तैर्मन्त्रैरादित्यमण्डलान्तःस्थितं भगवन्तमुपस्थाय सप्रदक्षिणं भगवदात्मकसन्ध्यादिपञ्चकनमस्कारं कृत्वा 

> स यश्चारं पुरुषे यश्चासावादित्ये 

इत्यधीतं हृदयान्तःस्थितं परमात्मानमभिवाद्य प्रणम्य दिगादिनमस्काराणामपि स्वपूर्वपूर्वोपदेशानुष्ठानपारम्पर्यमस्ति चेत् तत्रापि भगवदात्मकत्वध्यानपूर्वकं प्रणमेत् । एवन्तूपस्थानप्रकारं पितामहस्सनत्कुमारायाह 

> एताभिः प्राञ्जलिर्नित्यं विस्पष्टोदितमण्डलम् ।  
सहस्ररश्मिं भगवन्तमुपतिष्ठेद्दिवाकरम् ।  
ततस्तस्मै नमस्कृत्वा सन्ध्याद्याः पञ्चदेवताः ।  
प्रदक्षिणनमस्कारैर्दिशश्चैवोपतिष्ठते ।  
परमात्मानमात्मानं भावयित्वा द्विजोत्तमम् । 

इति । 

> उत्तमेत्यादिमनुना देवीमुद्वासयेत्ततः ।  
अनुवाकस्य चैतस्य वामदेवाह्वयो मुनिः ।  
छन्दोऽनुष्टुप् च सावित्री देवतोपास्थितो मुनिः ।  
ततः क्रमान्नमस्कुर्यात्ततस्सन्ध्यादिदेवताः ।  
सन्ध्या पुरस्ताद्गायत्री सावित्री च सरस्वती ।  
एतास्सन्ध्यादयः प्रोक्ताश्चतस्रो देवताः क्रमात् ।  
स्वस्वनाम चतुर्थ्यन्तं प्रणवादिनमोन्तकम् ।  
मन्त्रमासामिह प्रोक्तं प्रणमेत् स्वस्वमन्त्रतः ।  
केचिद्धि मुनयः प्राहुः प्रतिमन्त्रं प्रदक्षिणम् ।  
कुर्वन् प्रणामं कुर्वीतेत्येताभ्यो भक्तितो द्विजः ।  
मित्रस्येत्यादिभी ऋग्भिर्विस्पष्टोदितमण्डलम् ।  
आदित्यं तिसृभिर्देवमुपतिष्ठेत वै द्विजः ।  
आसामृषिर्विश्वामित्रो देवता वै दिवाकरः ।  
भीरुड्गायत्रमादिस्तु त्रिष्टुभ्भाविह पश्चिमौ ।  
अथोपतिष्ठेदादित्यमुदयन्तं समाहितः ।  
मन्त्रैश्च विविधैस्सौरैः ऋग्यजुस्सामसम्भवैः ।  
इत्येवमुक्त्वोपस्थाय ततस्तमभिवादयेत् ।  
अभिवादनमन्त्रेण सद्भक्त्या लोकसाक्षिणम् ।  
स्वगोत्रनामशर्माहं भोःपदैरभिवादयेत् ।  
इत्येतद्भाषणं यत्तन्मन्त्रमर्काभिवादने ।  
>
> [[114]]
>
> सर्वाभ्यो देवताभ्यश्चेत्येतत्प्रणवसम्पुटम् ।  
उक्त्वा नमो नम इति प्रणमेत्सर्वदेवताः ।  
कामोकार्षीन्मन्युरकार्षीदित्येतत्पूर्वमन्त्रवत् ।  
उक्त्वा प्रदक्षिणेनैव नमस्कुर्यात्त्रयीतनुम् ।  
प्राची च दक्षिणा चैव प्रतीची चोत्तरोर्ध्वका ।  
अधरा चान्तरिक्षं च एतास्सप्तोदिता दिशः ।  
सन्ध्यादीनां यथा प्रोक्तं मन्त्रमासान्तथैव च ।  
ज्ञात्वा प्रदक्षिणेनैव ताः प्रणमेत् स्वस्वमन्त्रतः ॥ 

इति रत्नाकरोदाहृतवचनान्यत्र भाव्यानि । 

> प्रादक्षिण्यान्नमस्कुर्याच्चतुस्सन्ध्यादिदेवताः ।  
सन्ध्यादितश्च गायत्रीं सावित्रीं च सरस्वतीम् ।  
चतुर्थ्या च नमस्कुर्यात् प्रणवादिनमोऽन्तकम् ।  
सर्वाभ्यो देवताभ्यश्च कामोऽकार्षीति सन्नमेत् ।  
दिशश्चतस्रः प्राच्याद्याः प्रणवादिनमोऽन्तकम् । चतुर्थ्यान्तैर्नमस्कुर्यादूर्ध्वाधस्संज्ञिके दिशौ ।  
अन्तरिक्षं च भूम्यां च दण्डवत् प्रणमेद्द्विजः ॥ 

इति वृद्धयमस्मृतितृतीयाध्यायवचनसिद्धं, भूम्यै नमः विष्णवे नमः इति नमस्कारद्वयमाचारप्रमाणसिद्धमित्यवधेयम् । उदाहृतप्रमाणेन गायत्र्युपस्थानानन्तरं सन्ध्यादिनमस्कारविधानेऽपि पितामहस्मृत्याचारानुसार्याचार्यपादाभिहितः सूर्योपस्थानानन्तरं सन्ध्यादिनमस्कार एव कार्य इत्यभिप्रायेण तथोक्तम् । उदाहृतवचने कामोऽकार्षीदिति मन्त्रानन्तरं त्रयीतनुनमस्कारक्रमप्रतीतेस्ततस्तदभिवादनमुक्तम् । पितामहस्मृतौ दिङ्नमस्कारानन्तरं हृदयान्तं स्थितपरमात्माभिवादनविधानमनुसृत्य तथोक्तम् । यत्त्वन्योक्तं 

> कामोऽकार्षीन्मन्युरकार्षीत् 

इत्यस्याचार्यपादानुक्तेर्नानुष्ठानम् – इति । तदयुक्तं - दिङ्नमस्कारोक्तरीत्या पूर्वपूर्वोपदेशानुष्ठानपारम्पर्यवतां तस्यावश्यानुष्ठेयत्वात् ।

> कामोऽकार्षीन्मन्युरकार्षीन्नमो नम 

इति । ‘‘ध्येयस्सदे”ति पूर्वोक्तध्यानं कुर्यादिति शेषसंहितापञ्चमाध्यायवचनाच्च । 

[[115]]

यदुक्तमपराह्निके – 

> अथोपतिष्ठेदादित्यमुदयन्तं दिवाकरम् ।  
मन्त्रैस्तु विविधैस्सौरैः ऋग्यजुस्सामसम्भवैः ॥ 

इति व्यासवचनेन 

> अष्टाक्षरं च पुंसूक्तमवश्यं प्रत्यहञ्जपेत् ।  
उपस्थाने ब्रह्मयज्ञे श्राद्धे चैवार्चने हरेः ॥ 

इति वरदराजीयोपात्तशौनकवचनेन च मन्त्राणामपि विहितत्वात्, श्रीपाञ्चरात्ररक्षायां 

> उपस्थाय स्वशाखोक्तेः 

इति स्वशाखीयमन्त्रणामपि विहितत्वात्, बोधायनसूत्रे द्वाभ्यामित्यस्य अन्यव्यवच्छेदपरत्वाभावात्, प्रसमित्रेत्यनेन पुंसूक्तादिना च उपतिष्ठेत - इति । तन्मन्दम् - आचार्यपादैः 

> स्वसूत्रोक्तैर्मन्त्रैरादित्यमण्डलान्तःस्थितं भगवन्तमुपस्थाय 

इत्यनुगृहीतत्वात् बोधायनसूत्रे 

> मित्रस्येति द्वाभ्यां प्रातः 

इत्युपस्थानविधेश्शिष्टाचाराच्च, पुंसूक्तादिमन्त्रान्तरकरणकोपस्थानस्यासाम्प्रदायिकत्वात् । यदप्यपरोक्तं सौरैस्सर्वैरुपस्थानोक्तेः ऋष्यादिस्मरणं प्रायिकमिति; तन्न सर्वशाखाप्रत्ययन्यायेन सर्वस्मृत्यैककण्ठ्येन पूर्वोदाहृतवचनविहितऋष्यादि-स्मरणस्याचारसिद्धस्यावश्यकत्वेन प्रायिकत्वासम्भवात् । 
</details>



<details open><summary>विश्वास-प्रस्तुतिः</summary>

जपादिमध्ये वाङ्नियमातिक्रमे "इदं विष्णुरि"ति ऋचं जपेत् । विष्णुं वा संस्मरेत् । श्रीकृष्णं वा ध्यात्वा कीर्तयेत् ।
</details>

<details><summary>मूलम्</summary>

जपादिमध्ये वाङ्नियमातिक्रमे "इदं विष्णुरि"ति ऋचं जपेत् । विष्णुं वा संस्मरेत् । श्रीकृष्णं वा ध्यात्वा कीर्तयेत् ।
</details>



[[116]]

<details><summary>आह्निकार्थप्रकाशिका</summary>

जपमध्ये वाङ्नियमत्यागे कर्तव्यमाह - **जपादिमध्य** इति । 

> यदि वाग्यमलोपस्स्यात् जपादिषु कथञ्चन ।  
व्याहरेद्वैष्णवं सूक्तं स्मरेद्वा विष्णुमव्ययम् ॥ 

इति योगयाज्ञवल्क्यवचनमिहाभिप्रेतम् । "कृष्णानुस्मरणं परम्" "कृष्णेति मङ्गलन्नामे"ति प्रमाणात् कृष्णध्यानकीर्तनकथनम् ।
</details>



<details open><summary>विश्वास-प्रस्तुतिः</summary>

जपमध्ये शूद्रान्त्यपतितश्वादिदर्शने आचम्य पुनर्जपेत् ॥
</details>

<details><summary>मूलम्</summary>

जपमध्ये शूद्रान्त्यपतितश्वादिदर्शने आचम्य पुनर्जपेत् ॥
</details>



<details><summary>आह्निकार्थप्रकाशिका</summary>

जपकालेऽनिरीक्ष्यदर्शनादौ प्रतिविधानमाह - **जपमध्ये** इति । नारदः - 

> श्वशूद्रपतितादींश्च रासभं च रजस्वलाम् ।  
दृष्ट्वा तोयमुपस्पृश्याभाष्य स्नात्वा पुनर्जपेत् ॥ 

व्यासः - 

> चण्डालपतितांश्चैव दृट्वाचम्य पुनर्जपेत् ।  
तैरेव भाषणं कृत्वा स्नात्वाचम्य पुनर्जपेत् ॥ 

इति रत्नकरस्थवचनद्वयमिहाभिप्रेतम् ।
</details>

[[117]]