+++
title = "सत्-प्रतिपक्ष-क्रोड-पत्रम्"

+++

Source: [TW](https://archive.org/details/kRShNa-tAtAchArya-granthAH/vAvadUka-kautUhalam)

महामहोपाध्याय-काञ्ची-श्री-कृष्ण-ताताचार्य-कृत-  
वावदूक-कुतूहलग्रन्थस्य  
सत्-प्रतिपक्ष-क्रोड-पत्रस्य  
विमर्शात्मकं सम्पादनम्‌॥

तिरुपति-स्थ-राष्ट्रिय-संस्कृत--विश्व-विद्दालयस्य न्याय-विभागे  
“विद्यावारिधिः” (Ph. D.) इत्य्-उपाध्य्-अर्थम् उपस्थाप्यमानोऽयं शोधप्रबन्धः  

मार्गदर्शकः               
प्रो. ओ.एस्‌.रामलालशर्मा        
आचार्यः, न्यायविभागः

अनुसन्धाता ति.क.नरसिंहन्‌  
न्यायविभागः  
राष्ट्रियसंस्कृतविश्वविद्दालयः, तिरुपतिः  
२०२१
 

[[i]]

प्रमाणपत्रम्‌
महतः प्रमोदस्य विषयोऽयं यत्‌ ति.क.नरसिंहन्‌नाम्ना अनुसन्धाता तिरुपतिस्थ-
राष्ट्रियसंस्कृतविश्वविद्दालयस्य दर्शनसङ्कायान्तर्गते  न्यायविभागे मदीये मार्गदर्शने
“महामहोपाध्यायकाञ्चीश्रीकृष्णताताचार्यकृतवावदूककुतूहलग्रन्थस्य सत्प्रतिपक्ष-
क्रोडपत्रस्य विमर्शात्मकं सम्पादनम्‌” इति विषयमाश्रित्य विश्वविद्दालयानुदानायोगस्य
(U.G.C. 2016) संवत्सरस्याधिनियमानुसारं शोधप्रबन्धं  विद्दावारिधिः (Ph. D.) इत्युपाध्यर्थं
समर्पयतीति । अत्र शोधप्रविध्यनुसारमपेक्षिता सर्वापि सामग्री  अनुसन्धात्रा  स्वबुद्ध्या सङ्कलिता
इति च प्रमाणयामि ।
दिनाङ्कः -             (प्रो. ओ.एस्‌.रामलालशर्मा)
स्थानम्‌ - तिरुपतिः      मार्गदर्शकः
NATIONAL SANSKRIT UNIVERSITY
(A Central Univesity established by an Act of Parliament)
TIRUPATI  - 517507
Prof.  O.S.Ramalalsarma
             Professor      Mob. -  9393620633
         Dept. of Nyaya,
 

[[ii]]

## 
### प्रतिज्ञापत्रम्‌
तिरुपतिस्थराष्ट्रियसंस्कृतविश्वविद्दालयस्य दर्शनसङ्कायान्तर्गतन्यायविभागाचार्याणां
श्रीमतां  प्रो. ओ.एस्‌.रामलालशर्ममहोदयानां मार्गदर्शने विद्दावारिधिः  (Ph. D.) इत्युपाध्यर्थं
“महामहोपाध्यायकाञ्चीश्रीकृष्णताताचार्यकृतवावदूककुतूहलग्रन्थस्य सत्प्रतिपक्षक्रोडपत्रस्य
विमर्शात्मकं सम्पादनम्‌” इति शीर्षिकाङ्कितोऽयं शोधप्रबन्धः विश्वविद्दालयानुदानायोगस्य
(U.G.C.) 2016  संवत्सरस्याधिनियमानुसारं मया प्रस्तूयते। शोधप्रबन्धस्यास्य निर्माणे
शोधप्रविध्यनुसारमपेक्षिता सर्वा अपि सामग्री मयैव संगृहीता इत्यहं प्रतिजाने । इतः
प्राक्‌ अयं शोधप्रबन्धः क्वापि कस्मैचिदपि उपाधये न समर्पित इति च प्रमाणयामि ।

     इत्थम्‌
स्थलम्‌ - तिरुपतिः          ति.क.नरसिंहन्‌
दिनाङ्कः -               अनुसन्धाता

[[iii]]

### कृतज्ञतानिवेदनम्‌
जनित्वाऽहं वंशे महति जगति ख्यातयशसां  
शुचीनां युक्तानां गुण-पुरुष-तत्त्व-स्थिति-विदाम्‌ ।  
निसर्गाद् एव त्वच्-चरण-कमलैकान्त-मनसां  
अधोऽधः पापात्मा शरणद निमज्जामि तमसि ॥

इति यामुनमुन्युक्तरीत्या भूमण्डलेऽस्मिन्‌ विख्याते सकलब्रह्मविद्दाधिष्ठानभूते अनेकमहामहिम-
शालिपण्डितानाम्‌ आधारभूते ब्रह्मविद्दाऽभावविशिष्टपुरुषरहिते भगवतः श्रीदेवाधिराजस्य एवं
आचार्यश्रेष्ठाणां सर्वेश्वरसदृशानां कवितार्किकसिंहसर्वतन्त्रस्वतन्त्रोभयवेदान्ताचार्याणां
श्रीमद्वेदान्तदेशिकानां कैंकर्यमेव मुख्यं फलम्‌ इति मन्यमाने श्रीशैलवंशे पापिष्ठस्य अस्य
जीवस्य एतद्वंशे जनिं  दत्तवतोः मातापित्रोः चरणकमलेषु मदीयाः साष्टाङ्गप्रणतिततीः
समर्पयामि।
एवं वेदाध्यापनेन मयि भगवत्कैंकर्ययोग्यताधातृणां श्रीमतां उ.वे. उदयम्पाक्‌कं
सम्पत्कुमाराचार्याणाम्‌ एवं उ.वे. कीळ्‌नीर्‌कुण्ड्रम्‌ पार्थसारथ्याचार्याणाम्‌ भूयो भूयः
प्रणामान्‌ समर्पयामि ।
एवं मन्दबुद्धेरपि अस्य दासजनस्य परमया कृपया असह्यापचारान्‌ सर्वान्‌ सोढ्‌वा इमं
जनं न्यायवेदान्तशास्त्रे बोधितवतां सर्वशास्त्रनिष्णातानां वेदविदाम्‌ अस्मन्मातुलानां श्रीमतां
उ.वे. काणियम्पाक्‌कम्‌ इळयविल्ली मधुसूदनाचार्याणां चरणकमलेषु “भूयो भूयः पुनरपि
च भूयः पुनरपि” इतिरीत्या पुनः पुनः प्रणामान्‌ समर्पयामि ।

[[iv]]

अयं च निर्गलितार्थः - दासजनविशिष्टत्वमिति । वैशिष्ट्यं च स्वविशिष्टप्रीत्याश्रयत्व,
स्वविशिष्टविशेष्यताश्रयत्वोभयसंबन्धेन । स्ववैशिष्ट्यं प्रीतौ - आधेयत्व, स्वनिरूपितमातुलत्व-
स्वनिष्ठशिष्यत्वोभयप्रयुक्तत्वसंबन्धेन । आधेयता च स्वविशिष्टबोधविशेष्यत्वसंबन्धावच्छिन्ना।
स्ववैशिष्ट्यं बोधे स्वनिष्ठावच्छेदकताकप्रतियोगिताकभेदवत्वसंबन्धेन । स्वनिष्ठावच्छेदकता
च स्वजन्योत्कर्षप्रकारकज्ञानाभावासमानाधिकरणत्वसंबन्धावच्छिन्ना । द्वितीयसंबन्धघटक-
स्ववैशिष्ट्यं विशेष्यतायां स्वीयप्रह्वीभावादिव्यापारजन्योत्कर्षप्रकारकज्ञाननिरूपितत्वसंबन्धेन।
अस्य अयं सारार्थः । शिष्यः अहं आचार्याणां मातुलत्व एवं मदीयशिष्यत्वप्रयुक्तप्रीति-
वशात्‌ स्वविशेष्यकोत्कर्षबुद्धिं त्यक्त्वा तन्निरूपितापकर्षबुद्धिं प्राप्तवान्‌ । अत्र अनुगमे
नञ्‌द्वयं निवेशितम्‌ । किमर्थं इति चेत्‌ मदीया या अपकर्षप्रकारकबुद्धिः सा सर्वदा
उत्कर्षप्रकारकबुद्धिसमानाधिकरणा न भवति इति द्दोतनाय । एवं मदीयनमस्कारादिव्यापारेण
तेषां उत्कर्षः अपि ज्ञापितः इति ।
एवं शास्त्रारम्भकालात्‌ इदानीं पर्यन्तं ममाध्ययने अत्यन्तश्रद्धावतां एवं मम
प्रामाण्यवादादिग्रन्थाध्यापकानां सकलशास्त्रपारङ्गतानां मातुलानां उ.वे.का.ई.देवनाथाचार्याणां
चरणनलिनेषु भूयशः नमोवाकं  समर्पयामि ।
एवम्‌ अस्मिन्‌ प्रसङ्गे विशेषतः मां शास्त्राध्ययने प्रेरितवत्यै मात्रे  पुनः पुनः सानन्दं
प्रणामान्‌ समर्पयामि। एवं शास्त्राध्ययनाय झटिति प्रोत्साहनेन प्रेषितवतः पितुः चरणकमलयोः
भूयो भूयः प्रणामान्‌ समर्पयामि।

[[एवं शास्त्राध्ययनार्थं अङ्गीकृतिं प्रदत्तवतां ज्येष्ठपितृपादानां चरणकमलयोः मदीयान्‌]]

साष्टाङ्गप्रणामान्‌ समर्पयामि ।
बुहुषु कार्येषु सत्सु तेनालीपरीक्षार्थं सामान्यनिरुक्तिविवेचनीग्रन्थं परमया कृपया
अतिरमणीयरीत्या मां उद्बोधितवतां एवं अस्य शोधप्रबन्धस्य मार्गदर्शकत्वेनापि इमं जनं
उद्बोधितवतां न्यायादिशास्त्रनदीष्णानां विशिष्य क्रोडपत्रेषु कृतभूरिपरिश्रमाणां क्रोडपत्ररसिकानां
सहृदयानां “यथा देवे तथा गुरौ” इति वाक्यस्य उदाहरणत्वेन परिगण्यमानानां श्रीमद्दुलपल्लि-
माणिक्यशास्त्रिवर्यान्तेवासिनां ब्रह्मश्री रामलालशर्ममहोदयानां चरणयोः मदीयान्‌ प्रणामान्‌
समर्पयामि ।
एवं अस्मिन्नवसरे राष्ट्रियसंस्कृतविश्वविद्दालयस्य कुलाधिपतिभ्यः डा.
एन्‌.गोपालस्वामिमहोदयेभ्यः, कुलपतिभ्यः आचार्य वि.मुरलीधरशर्ममहोदयेभ्यः,
कुलसचिवेभ्यः कमाण्डर्‌  चल्ला  वेंकटेश्वरमहोदयेभ्यः,  संकायप्रमुखेभ्यः
प्रो. राणीसदाशिवमूर्तिमहोदयेभ्यः, दर्शनसंकायप्रमुखेभ्यः प्रो. नरसिंहाचार्यपुरोहित-
महोदयेभ्यः, एवं अस्माकं विभागाध्यक्षेभ्यः प्रो. पि.टि.जि. संपत्कुमाराचार्येभ्यः,
परीक्षानियन्त्रकेभ्यः प्रो. साम्बशिवमूर्तिवर्येभ्यः एवम्‌ अन्येभ्यः अधिकारिभ्यः कृतज्ञताम्‌
अर्पयामि ।

इत्थं सुधीविधेयः  
          ति.क.नरसिंहन्‌

[[v]]

### विषयसूची

विषयः    पृष्टसंख्या  
- प्रमाणपत्रम्‌ I
- प्रतिज्ञापत्रम्‌ II
- कृतज्ञतानिवेदनम्‌ III
- उपोद्‌घातः 1-15
- १)  प्रथमोऽध्यायः        16-60
  - i) प्रकरणग्रन्थः 17
  - ii) वादग्रन्थः 17
  - iii) उद्‌ग्रन्थः 18
  - iv) क्रोडपत्रम्‌ 18
    - a) क्रोडपत्रपरिचयः 18
    - b) क्रोडपत्रस्य प्रयोजनम्‌ 19
    - c) क्रोडपत्ररचनाकालः 21
  - v)  प्रसिद्धक्रोडपत्रनिर्मातारः तद्विरचितानां पत्राणां नामानि 21
    - a) दाक्षिणात्यक्रोडपत्रनिर्मातारः 22
  - vi) प्रकृतग्रन्थपरिचयः 26
  - vii) प्रकृतग्रन्थकर्तुः परिचयः 29
    - a) जन्मवृत्तान्तः 29
    - b) विद्दाभ्यासवृत्तान्तः 30
    - c) भगवत्कैकंर्यम्‌ 31
  - viii) श्रीकृष्णाताताचार्याणां ग्रन्थाः, शिष्याः, वंशवृक्षश्च 32
- २)  द्वितीयोऽध्यायः       61-109
- i) प्रधानपूर्वपक्षः 62
- ii) ग्रन्थस्य सिद्धान्तपक्षः 105
- ३)  तृतीयोऽध्यायः        110-246
- i) सत्यन्तदलघटकप्रतिबन्धकतायां प्रतिहेतुव्यापकत्व-
- प्रकारतानिरूपितसाध्याभावनिष्ठविशेष्यत्वानिरूपक-
- ज्ञानवैशिष्ट्यानवच्छिन्नत्वनिवेशकल्पः । 112
- ii) ज्ञाननिष्ठावच्छेदकतायां धर्मविशिष्टान्यत्वनिवेशकल्पः 114
- iii) यद्रूपावच्छिन्ननिरूपकताकविषयितायां उभयाभावनिवेशकल्पः 117
- iv)  यद्रूपावच्छिन्नविषयकनिश्चये उभयाभावनिवेशकल्पः 121
- v)  विशिष्टान्तरविषयितायां अव्यापकविषयिताशून्यत्वनिवेशकल्पः 128
- vi)  उन्नेयविषयितायां प्रकृतानुमितिप्रतिबध्यतावच्छेदकत्वनिवेशकल्पः 148
- vii) उन्नेयविषयितायां ज्ञानवैशिष्ट्यानवच्छिन्नप्रतिबन्धकताव्याप्य-
-  जनकतानिरूपितजन्यतावच्छेदकत्वनिवेशकल्पः 159
- viii) प्रतिबन्धकतायां स्वरूपस्वविशिष्टजनकत्वोभयसंबन्धेन
-   यद्रूपावच्छिन्नविषयकत्वव्यापकत्वनिवेशकल्पः 164
- ix)  विरोध्यनुमितौ विशिष्टद्वयाघटितत्वनिवेशकल्पः 196
- x)   सधर्मितावच्छेदकककल्पः 216
- xi)  सधर्मितावच्छेदकककल्पः (सिद्धान्तकल्पः) 235
- ४)  चतुर्थोऽध्यायः       247-257
- i) अन्यग्रन्थापेक्षया वावदूककुतूहले विशेषः 248
- a) सत्प्रतिपक्षचान्द्रनारायणीयम्‌ - तदपेक्षया विशेषः 248

- [[विषयः    पृष्टसंख्या]]

- b) कालीशांकरी - तदपेक्षया विशेषः 251
- c) अवच्छेदकतामालापत्रम्‌ - तदपेक्षया विशेषः 254
- d) शंकरभट्टी एवं भिक्षुशास्त्रिपत्रम्‌ - तदपेक्षया विशेषः 255
- ii) ग्रन्थकारीयान्यसत्प्रतिपक्षक्रोडपत्रापेक्षया विशेषः 257
- ५)  उपसंहारः        258-262
- ६)  उपयुक्तग्रन्थसूची 263
*==00==*

[[viii]]

### उपोद्‌घातः


अङ्गानि वेदाश्चत्वारो मीमांसान्यायविस्तरः ।
पुराणं धर्मशास्त्रं च विद्दा ह्येताश्चतुर्दश ॥
पुराणतर्कमीमांसाधर्मशास्त्राङ्गमिश्रिताः ।
वेदाः स्थानानि विद्दानां धर्मस्य च चतुर्दश ॥
इत्यादिश्रुतिस्मृतिप्रसिद्धा विद्दा भवति इयं न्यायविद्दा । इमां विद्दां ये अधीयते ते
नैयायिकाः । तेषां यौगाः इति नामापि दृश्यते, यथा स्याद्वादमञ्जर्यां - “वैशेषिकनैयायिकयोः
प्रायः समानतन्त्रत्वात्‌ औलूक्यमते क्षिप्ते यौगमतमपि क्षिप्तमवसेयमि”ति ।
अस्याः विद्दायाः अपरन्नामास्ति आन्वीक्षिकी इति। अन्वीक्षा नाम अनुमानम्‌। उक्तं
च न्यायमञ्जर्यां जयन्तभट्टैः “प्रत्यक्षागमाभ्यामीक्षितस्य अन्वीक्षणम्‌ अन्वीक्षा- अनुमानम्‌
इत्यर्थः, तद्‌व्युत्पादकं शास्त्रं आन्वीक्षिकी” इति। एवं वात्स्यायनन्यायभाष्येऽपि प्रथमसूत्र-
व्याख्याने एव इदं नाम दृश्यते “इमास्तु चतस्रो विद्दाः पृथक्प्रस्थानाः प्राणभृतामनुग्रहायोप-
दिश्यन्ते। यासां चतुर्थीयमान्वीक्षिकी न्यायविद्दा । तस्याः पृथक्प्रस्थानाः संशयादयः पदार्थाः।
तेषां पृथग्वचनमन्तरेणाध्यात्मविद्दामात्रमियं स्यात्‌” इति । एवं कौटिल्यीयार्थशास्त्रेऽपि
“धर्माधर्मौ त्रय्याम्‌, अर्थानर्थौ वार्तायां नयानयौ दण्डनीत्याम्‌ । बलाबले च एतासां हेतुभिः
अन्वीक्षमाणालोकस्योपकरोति, व्यसनेऽभ्युदये च बुद्धिमवस्थापयति, प्रज्ञावाक्यक्रियावैशारद्दं
च करोति। प्रदीपः सर्वविद्दानामुपायः सर्वकर्मणाम्‌ ।
आश्रयः सर्वधर्माणां शश्वदान्वीक्षिकी मता ॥ इति उक्तम्‌ ।

[[12]]

एवं न्यायभाष्ये एव “प्रमाणैरर्थपरीक्षणं न्यायः। प्रत्यक्षागमाश्रितमनुमानम्‌। सा अन्वीक्षा।
प्रत्यक्षागमाभ्यामीक्षितस्य अन्वीक्षणमन्वीक्षा। तया प्रवर्तते इति आन्वीक्षिकी - न्यायविद्दा
न्यायशास्त्रम्‌” इति न्यायपदव्याख्यानावसरे अन्वीक्षाशब्दस्य अनुमानपरत्वं प्रदर्शितम्‌।
न्यायशब्दार्थः -
न्यायशब्देन परार्थानुमानम्‌ उच्यते । नीयते विवक्षितार्थसिद्धिरनेनेति व्युत्पत्तेः । न्यायः
नाम पञ्चावयवसमुदायः । तत्रैव सर्वेषां प्रमाणानां संबन्धोऽपि अस्ति ।
प्रतिज्ञा - आगमः (शब्दः)
हेतुः - अनुमानम्‌
उदाहरणम्‌ - प्रत्यक्षम्‌
उपनयः - उपमानम्‌
निगमनम्‌ - सर्वेषां एकार्थसमवाये सामर्थ्यप्रदर्शनम्‌
न्यायविद्दा एव प्रमाणविद्दा -
सर्वोपजीव्यं इदं न्यायशास्त्रं विद्दास्थानेषु प्रथमं स्थानं आरोहति । सर्वोपजीव्यत्वं च
मनुनैव स्पष्टतः उक्तम्‌ -
प्रदीपः सर्वविद्दानां उपायः सर्वकर्मणाम्‌ ।
आश्रयः सर्वधर्माणां विद्दोद्देशे प्रकीर्तिता ॥ इति ।
सर्वापि विद्दा न्यायविद्दाप्रतिपाद्दं प्रमाणाद्दुपजीव्य स्वे स्वे व्युत्पाद्दे अर्थतत्वे प्रवर्तते
न तु प्रमाणाद्दपि व्युत्पादयति । न्यायविद्दा तु प्रमाणादिकं व्युत्पादयतीति प्रमाणविद्देति गीयते।
अपि च प्रमाणमीश्वरं व्युत्पादयति न्यायविद्दा । अतोऽपि तस्याः प्रमाणविद्देति नामलाभः ।
2
उपोद्‌घातः

[[13]]

ईश्वरस्य प्रमाणत्वं कुत्रोक्तम्‌ इति चेत्‌ । उक्तं हि तार्किकरक्षायां “प्रतितन्त्रः यथा न्याये
सर्वज्ञस्य प्रमाणता” इति । सर्वज्ञस्य - ईश्वरस्य ।
साधनाश्रयोः अन्यतरत्वे सति प्रमाव्याप्तं प्रमाणम्‌ । प्रमाश्रयस्यापि जीवस्य प्रमासंबन्ध-
नियमाभावात्‌ न प्रमाणता । इन्द्रियस्य तु साधनतया प्रमाणता । ईश्वरस्तु प्रत्यक्षप्रमाणेऽन्तर्भवति।
उक्तं हि - न्यायसूत्रे एव “तन्मे प्रमाणं शिवः”, “मन्त्रायुर्वेदप्रामाण्याच्च तत्प्रामाण्यम्‌ आप्त-
प्रामाण्यात्‌” इति ।
वेदस्य प्रामाण्यं ईश्वरप्रामाण्यात्‌ इति तस्यार्थः । तदर्थमेव शब्दस्यानित्यत्वमपि
स्वीकुर्वन्ति।
सकलविद्दोपकारकत्वं न्यायविद्दायाः -
सर्वापि इतरविद्दा स्वप्रतिपाद्दविषये न्यायविद्दामपेक्षते । “आदित्यो यूपः” इति श्रुतिः
आदित्याभेदं यूपे न बोधयति । किन्तु लक्षणया आदित्यसदृशत्वमेव यूपे बोधयति । तच्च
बोधनं न्यायशास्त्रायत्तप्रमाणादिना प्रकाशितम्‌ ।
अस्याः सर्वोपकारकत्वं बहुत्र प्रतिपादितं यथा - न्यायवार्तिके - “सर्वासां विद्दाना-
मुपकरोति इयम्‌ । अकारित्वादाश्रयः राजभृत्यवत्‌” इति ।
मनुस्मृतौ - आर्षं धर्मोपदेशञ्च वेदशास्त्राविरोधिना ।
यस्तर्केणानुसन्धत्ते सधर्मं वेद नेतरः ॥
इत्युक्तम्‌ । अत्र विशेषः अस्ति यत्‌ वेदस्यापि धर्मबोधे जननीये न्यायशास्त्रापेक्षा अस्ति
इति।
3
उपोद्‌घातः

[[14]]

सर्वेषां अपि विद्दास्थानानां मूलस्तम्भभूतं इदं न्यायशास्त्रम्‌ । उक्तं हि न्यायमञ्जर्यां -
“न्यायविस्तरस्तु मूलस्तम्भभूतः सर्वविद्दानां वेदप्रामाण्यहेतुत्वात्‌ । वेदेषु हि कुतार्किकरचित-
कुतर्कविप्लावितप्रामाण्येषु शिथिलितास्थाः कथमिव बहुवित्तव्ययायाससाध्यं वेदार्थानुष्ठान-
माद्रियेरन्‌ साधवः । किं वा तदानीं स्वामिनि  परिम्लाने तदनुयायिनां मीमांसादिविद्दास्थानपरिजनेन
कृत्यमिति । तस्मादशेषदुष्टतार्किकोपमर्दद्वारकदृढतरवेदप्रामाण्यप्रत्ययाधायिन्यायोपदेशक्षममिदं
अक्षपादोपदिष्टं न्यायविस्तराख्यं शास्त्रं प्रतिष्ठाननिबन्धनमिति परं विद्दास्थानम्‌ ।”
एवं तत्रैव “ननु वेदप्रामाण्यनिर्णयप्रयोजनश्चेत्‌ न्यायविस्तरः कृतमनेन, मीमांसातः एव
तत्सिद्धेः । तत्र हि अर्थविचारवत्‌ प्रामाण्यविचारोऽपि कृतः एव । सत्यम्‌, स तु आनुषङ्गिकः,
तत्र मुख्यस्तु अर्थविचार एव । पृथक्‌प्रस्थानाः हि इमाः विद्दाः । सा च वाक्यार्थविद्दा न
प्रमाणविद्दा इति । न च मीमांसकाः सम्यक्‌ वेदप्रामाण्यरक्षणक्षमां सरणिं अवलोकयितुं कुशलाः”
इति च ।
तस्मात्‌ आत्मादेः प्रमेयस्य ज्ञानं तत्वज्ञानम्‌ । निरतिशयपुरुषार्थस्य अपवर्गस्य प्राप्तिः
फलम्‌ । आमुष्मिकफलयोगिनी त्रयी आन्वीक्षिकी च । तयोरपि परमपुरुषार्थापवर्गफलिका
आन्वीक्षिकी सर्वतो ज्यायसी इति सिद्धम्‌ ।
न्यायशास्त्रस्य निन्द्दत्वशङ्का तत्परिहारश्च -
क्वचिच्च पुराणेषु इतिहासेषु च न्यायशास्त्रस्य निन्दा दृश्यते । यथा सनत्सुजातसंहितायां
यः पुरुषः केवलं न्यायशास्त्रं पठित्वा तृप्तः सः ब्राह्मणगर्दभः इति निन्दा दृश्यते ।
एवं रामायणेऽपि भगवतः श्रीरामस्यैव वचनं श्रूयते -
धर्मशास्त्रेषु मुख्येषु विद्दमानेषु दुर्बुधाः ।
बुद्धिम्‌ आन्वीक्षिकीं प्राप्य निरर्थं प्रवदन्ति ते ॥
4
उपोद्‌घातः

[[15]]

इति न्यायशास्त्रसमासादितज्ञानवतां पुरुषानां निन्दा स्पष्टतः उक्ता । अतः शिष्टैः अपरिग्राह्या
न्यायविद्दा इति । एवं ब्रह्मसूत्रेऽपि न्यायमतस्य निरासः महद्दीर्घाधिकरणे स्पष्टं निरूपितं वर्तते।
तस्मात्‌ न्यायशास्त्रस्य अप्रमाणत्वात्‌ इदम्‌ अयुक्तं खलु इति प्रश्ने, उत्तरं उच्यते -
सनत्सुजातीयसंहितायां तर्कशास्त्रस्य निन्दा वेदान्तशास्त्रस्य प्राबल्यद्दोतनाय एव ।
“न हि निन्दा” न्यायः अत्र वेदितव्यः ।
रामायणे च सन्दर्भः आदौ ज्ञेयः । यतो हि तत्र वेदविरोधिनास्तिकवादानुरोधिहेतुवादा-
भिनिवेशिनामेव निन्दा श्रूयते । तथाहि एतन्निन्दाश्लोकस्य प्राक्‌ -
कच्चिन्न लोकायतिकान्‌ ब्राह्मणान्‌ तात सेवसे ।
अनर्थकुशलाः ह्येते बालाः पण्डितमानिनः ॥
इति श्लोकः श्रूयते । अस्मिन्‌ श्लोके चार्वाकमतावलम्बिनः ब्राह्मणान्‌ राज्ञा अनुपसेव्यान्‌
ब्रवीति । ते एव ब्राह्मणाः अस्मिन्‌ श्लोके “निरर्थं प्रवदन्ति ते” इत्यत्र तच्छब्देन परामृश्यन्ते ।
तस्मात्‌ पूर्वोत्तरग्रन्थपरामर्शेन इदं ज्ञायते यत्‌ अत्र रामायणे न्यायशास्त्रं न निन्दितमिति ।
प्रत्युत इदं न्यायशास्त्रं राज्ञापि अभ्यसनीयमिति मनुस्मृतौ दृश्यते -
त्रैविद्देभ्यस्त्रयीं विद्दां दण्डनीतिं च शाश्वतीम्‌ ।
आन्वीक्षिकीञ्चात्मविद्दां वार्तारम्भांश्च लोकतः ॥
एवं न्यायमञ्जर्यां अस्य शास्त्रस्य भगवदभिमतत्वमपि ज्ञापितम्‌ -
जयन्ति पुरुजिद्दत्तसाधुवादपवित्रिताः ।
निदानं न्यायरत्नानामक्षपादमुनेः गिरः ॥
न्यायोद्गारगभीरनिर्मलगिरा गौरीपतिस्तोषितः
5
उपोद्‌घातः

[[16]]

वादे येन किरीटिनेव समरे देवः किराताकृतिः ।
प्राप्तोदारवस्ततः स जयति ज्ञानामृतप्रार्थना
नाम्नानेकमहर्षिमस्तकबलत्पादोऽक्षपादो मुनिः ॥ इत्यादिना ।
एवं “महद्दीर्घाधिकरणे”, “एतेन शिष्टापरिग्रहा अपि व्याख्याताः” इति सूत्रेण च
न्यायशास्त्रनिषेधः श्रूयते इत्यपि समीचीनं नास्ति । तत्र निन्दा न श्रूयते प्रत्युत ” क्‌वचिदंशाः
निरसनीयाः इत्येव प्रतिपादितत्वात्‌ । अत एव कवितार्किकसिंहसर्वतन्त्रस्वतन्त्रश्रीमद्वेदान्त-
देशिकैरपि न्यायशास्त्रस्य परिग्राह्यताज्ञापनाय  “न्यायपरिशुद्धि”नामकग्रन्थः लिखितः । तस्मात्‌
इदं न्यायशास्त्रं सर्वैरपि ग्राह्यम्‌ इति सिद्धम्‌ ।
न्यायशास्त्रस्य प्रवर्तकाः -
आदौ न्यायशास्त्रस्य सूत्रात्मकं ग्रन्थं रचयामास गौतमो महर्षिः । अयं च ग्रन्थः
न्यायसूत्रनाम्ना व्यपदिश्यते । अत्र च पञ्चाध्यायाः सन्ति । प्रत्येकं अध्यायेषु आह्निकद्वयम्‌
इति विभागः भवति ।
बहुभिः प्रकरणैः गर्भितं आह्निकम्‌ । अनेकसूत्रात्मकं प्रकरणम्‌ । तत्र प्रथमाह्निके
सप्तप्रकरणानि । द्वितीयाह्निके चत्वारि । द्वितीयाध्याये प्रथमाह्निके नवप्रकरणानि । द्वितीये
चत्वारि । तृतीयाध्याये प्रथमाह्निके नव, द्वितीये सप्त । चतुर्थाध्याये प्रथमाह्निके चतुर्दश,
द्वितीये षट्‌ । पञ्चमाध्याये प्रथमे सप्तदश, द्वितीये सप्त ।
अत्र यद्दपि  यदि गौतमः एव न्यायशास्त्रस्य प्रवर्तकः स्यात्‌ तर्हि ततः प्राक्‌ न्यायशास्त्रमेव
नासीत्‌ वा ? यदि नासीत्‌ तर्हि तस्य कथं विद्दास्थानत्वम्‌ इत्यादयः प्रश्नाः भवितुमर्हन्ति ।
6
उपोद्‌घातः

[[17]]

तथापि तत्र समाधानं स्पष्टम्‌ अभिहितं श्रीमद्भिः जयन्तभट्टैः “आदिसर्गात्प्रभृति वेदवत्‌
इमाः विद्दाः प्रवृत्ताः ।  संक्षेपविस्तरविवक्षया तु तांस्तान्‌ तत्र तत्र कर्तृृनाचक्षते” इति ।
अस्यार्थः तावत्‌ - इमाः विद्दाः वेदवत्‌ सार्वकालीनाः एव भवन्ति । तथापि जनानां
बुद्धिमान्द्दादिदोषात्‌ संक्षेपविस्तरादीनां अपेक्षा आपतिता । तदर्थं ग्रन्थरूपेण ऐदंप्राथम्येन सूत्रं
रचयामास गौतमो मुनिः ।
अयं च गौतमो ऋषिः अक्षपादनाम्नापि व्यपदिश्यते । एवं तस्य मुनित्वमपि प्रतिपदितं
वार्तिके- “यदक्षपादः प्रवरो मुनीनां शमाय शास्त्रं जगतो जगाद” इति । एवं उदयनाचार्यैरपि
न्यायनिबन्धे अनुगृहीतं - “तत्र भगवतः अक्षपादस्य मुनिषु मध्ये प्रवरत्वं श्रुत्यादिभ्यः एव
प्रसिद्धमि”ति ।
तदनन्तरं न्यायशास्त्रस्य प्रवर्तकः आसीत्‌ वात्स्यायनो महर्षिः । तस्य पक्षिलस्वामी
इत्यपरं नाम । तेन गौतमसूत्रस्य भाष्यं रचितम्‌ ।
योऽक्षपादमृषिं न्यायः प्रत्यभाद्वदतां वरम्‌ ।
तस्य वात्स्यायनः इदं भाष्यजातमवर्तयत्‌ ॥
यथा गौतमः मिथिलादेशीयः तथा अयमपि । लघुभिः गभीरैश्च वाक्यैः संदृब्धं भाष्यं  ग्रहणक-
वाक्यविवरणेन “स्वपदानि च वर्ण्यन्ते” इति भाष्यलक्षणलक्षितं वर्तते । अत्र भाष्ये विशिष्य
हेत्वाभासानां उदाहरणानि सूत्रोक्तानि सिद्धान्तानुबन्धीनि च प्रदर्श्यन्ते, एवं शब्दानित्यत्वप्रकरणे
शब्दः नित्यः अस्पर्शत्वात्‌ इत्यस्य सव्यभिचारोदाहरणत्वं दर्शितं भाष्ये, सूत्रे तु तत्खण्डितम्‌
इति एवं रीत्या बहवः विशेषाः सन्ति भाष्ये ।
तदनन्तरं न्यायभाष्ये दिङ्‌नागादिभिः दूषिते सति तद्ररक्षणाय न्यायवार्तिकं इति ग्रनथस्य
उद्भवः जातः । अयं च वृत्तान्तः तत्रैव मङ्गलश्लोके दर्शितः।
7
उपोद्‌घातः

[[18]]

यदक्षपादः प्रवरो मुनीनां शमाय शास्त्रं जगतो जगाद ।
कुतार्किकज्ञाननिवृत्तिहेतुः करिष्यते तस्य मया निबन्धः ॥ इति ।
एवं बौद्धैः खिलीकृते न्यायदर्शने सति तस्य स्थितिं चकार अयं वार्तिककारः ।
अस्य वार्तिककारस्य नाम आसीत्‌ भारद्वाजः इति । तदुक्तं स्वयमेव वार्तिकान्ते -
यदक्षपादप्रतिमो भाष्यं वात्स्यायनो जगौ ।
अकारि महतस्तस्य भारद्वाजेन वार्तिकम्‌ ॥ इति ।
न्यायभाष्यस्य छायाव्याख्यानमेव वार्तिकमिति विशेषः ।
तदनन्तरं अस्य वार्तिकस्य टीकां रचयामास वाचस्पतिमिश्रः । अयं च सुप्रसिद्धः
विद्वान्‌ आसीत्‌ । अनेन षड्‌दर्शनेषु अपि ग्रन्थः रचितः इति प्रसिद्धमेव लोके । अस्य ग्रन्थस्य
अर्धभागः प्रथमाध्यायप्रतिपादनपरः अन्यः अवशिष्टप्रतिपादनपरः ।
तदनन्तरं “आचार्यः” इति प्रख्यातः उदयनाचार्यः न्यायशास्त्रस्य प्रवर्तकः आसीत्‌।
अनेन कुसुमाञ्जलिः, न्यायवार्तिकतात्पर्यटीकापरिशुद्धिः, किरणावली इत्याद्दनेकग्रन्थरत्नानि
रचितानि ।
ततःपरम्‌, भासर्वज्ञः न्यायसाराख्यग्रन्थस्य कर्ता, जयन्तभट्टः न्यायमञ्जर्याः कर्ता,
गङ्गेशोपाध्यायः तत्त्वचिन्तामणेः कर्ता, पक्षधरमिश्रः तत्त्वचिन्तामण्यालोकस्य कर्ता,
रघुनाथशिरोमणिः प्रसिद्धदीधित्याख्यटीकायाः कर्ता, श्रीमद्गदाधरभट्टाचार्यः दीधितप्रकाशाद्द-
नेकग्रन्थानां कर्ता, कालीशङ्करभट्टाचार्यः, चन्द्रनारायणभट्टाचार्यः, काञ्चीश्रीकृष्णताताचार्यः,
श्रीगोपालताताचार्यः इत्यादयः बहवः महान्तः तत्तत्काले न्यायशास्त्रस्य प्रवर्तकाः आसन्‌ ।
8
उपोद्‌घातः

[[19]]

न्यायशास्त्रस्य प्राच्यनव्यभेदेन द्वैविध्यम्‌ -
गौतमऋषिप्रभृति गङ्गेशोपाध्यायप्राक्कालिकविदुषां प्राचीननैयायिकाः इति नाम
गङ्गेशोपाध्यायमारभ्य नव्यनैयायिकाः इति नाम इति लोके प्रथा अस्ति । अयं भेदः कथं
आगतः इत्यत्रैव बहवो मतभेदाः सन्ति । तत्सर्वं अनुमानगादाधरीमूलपुस्तके भूमिकायां
दुण्ढिराजशास्त्रिणा सम्यक्‌ प्रकाशितम्‌ । तदत्र ईषत्‌ विव्रियते ।
केचन वदन्ति -
अवच्छेदक-अवच्छिन्नेत्यादिशब्दबाहुल्यं गङ्गेशप्रभृतिग्रन्थेष्वेव दृश्यते ततः प्राक्तनानां
तु नास्ति इति एतादृशशब्दघटितत्वमेव भेदकमिति ।
तन्मन्दम्‌ - तथा सति पातञ्जलसूत्रे “पूर्वेषामपि गुरुः कालेन अनवच्छेदात्‌” इति उक्तम्‌ ।
तद्‌व्याख्यानेऽपि अवच्छेदकशब्दप्रयोगः बहुधा दृश्यते इति भवदुक्तरीत्या तस्य नव्यन्यायत्वं
स्यात्‌ ।
एवं तैः निगमितम्‌- “वस्तुतस्तु अलौकिकनूतनप्रतिभाशालिना विद्वद्वरेण गङ्गेशोपाध्यायेन
भाष्यग्रन्थं विधाय तात्पर्यटीकादिङ्‌नागादिनिबन्धप्रग्रहैः न्यायवैशेषिकसूत्राम्बुधिं मथित्वा
तत्सारभूतोऽयं तत्त्वचिन्तामणिः नूतनः एव उदपादीति तत्कालमारभ्य विनिर्मितस्य
न्यायशास्त्रनिकरस्य नव्यत्वव्यवहारः इति युक्तं उत्पश्यामः” इति ।
तस्मात्‌ प्रमेयशोधने न्यूनतासत्वेऽपि प्रमाणशोधने बाहुल्यं इति कारणात्‌ तदर्वाचीनानामपि
नव्यत्वम्‌ एव ।
9
उपोद्‌घातः

[[20]]

सत्प्रतिपक्षहेत्वाभासस्य स्वरूपम्‌ -
न्यायसूत्रे प्रमाणादिषोडशपदार्थनिरूपणावसरे क्रमप्राप्तहेत्वाभासनिरूपणं अपि षड्‌भिः
सूत्रैः कृतं वर्तते । ते च हेत्वाभासाः पञ्च ।
अनैकान्तिकः - सव्यभिचारः
विरुद्धः - सिद्धान्तमभ्युपेत्य तद्विरोधी
प्रकरणसमः - यस्मात्प्रकरणचिन्ता सः निर्णयार्थमपदिष्टः
साध्यसमः - साध्याविशिष्टः साध्यत्वात्‌
कालातीतः - कालात्ययापदिष्टः इति ।
अत्र क्रमे तृतीयः यः हेत्वाभासः प्रकरणसमाख्यः स एव सत्प्रतिपक्ष इति नाम्ना
व्यपदिश्यते। सन्‌प्रतिपक्षः यस्य हेतोः सः सत्प्रतिपक्षः अथवा सन्‌ विरोधिपरामर्शः यस्य
परामृष्यमाणस्य हेतोः असौ सत्प्रतिपक्षः इति व्युत्पत्तिद्वयं स्वीक्रियते । प्रदर्शितञ्चेदं
सत्प्रतिपक्षदीधितौ- “अत एव सन्प्रतिपक्षः विरोधिव्याप्त्यादिमत्तया परामृष्यमाणः हेतुः,
विरोधिपरामर्शः वा यस्य परामृष्यमाणस्य वा हेतोः असौ सत्प्रतिपक्षः इति विग्रहमपि वर्णयन्ति”
इति ।
न्यायसूत्रे सत्प्रतिपक्षप्रतिपादकं सूत्रम्‌ एवमस्ति - “यस्मात्‌ प्रकरणचिन्ता सः
निर्णयार्थमपदिष्टः प्रकरणसमः” इति । अस्यार्थस्तु - अनिर्णीतौ पक्षप्रतिपक्षौ प्रकरणम्‌ ।
निर्णयाय प्रयुक्तोऽपि यः हेतुः निर्णयं जनयितुं न प्रभवति, उभयपक्षसाम्यात्‌ प्रकरणम्‌ अनिवर्तमानः
प्रकरणसमः इत्युच्यते । यथा “शब्दः अनित्यः, नित्यधर्मानुलब्धेः, घटवत्‌”, “शब्दः नित्यः,
अनित्यधर्मानुलब्धेः, आत्मवदिति” । तुल्यबलेन प्रतिबन्धात्‌ साध्यस्य तदभावस्य वा निर्णयं
जनयितुम्‌ असमर्थः प्रकरणसमः इत्यभिधीयते ।
10
उपोद्‌घातः

[[21]]

तत्त्वचिन्तामणौ व्यावहारिकसत्प्रतिपक्षलक्षणानि -
१४ शतके जनिं प्राप्तवतां मिथिलादेशीयानां श्रीमतां नव्यन्यायशास्त्रप्रवर्तकानां
गङ्गेशोपाध्यायानां कृतिषु तत्त्वचिन्तामणिनामकग्रन्थस्य मुख्यं स्थानम्‌ अस्ति । अस्मिन्‌ ग्रन्थे
खण्डचतुष्टयम्‌ अस्ति प्रत्यक्षखण्डः, अनुमानखण्डः, उपमानखण्डः, शब्दखण्डश्चेति । तत्र
अनुमानखण्डे सपरिकरसद्धेतून्‌ निरूप्य असद्धेतूनां निरूपणावसरे सत्प्रतिपक्षोऽपि निरूपितः।
तत्र आदौ पूर्वपक्षतया लक्षणद्वयं निरमात्‌ ।
(i) “समानबलबोधितसाध्यविपर्ययलिङ्गत्वं सत्प्रतिपक्षत्वम्‌” इति प्रथमं लक्षणम्‌।
अस्यार्थः - प्रकृतसाध्यानुमापकबलशालित्वे सति प्रकृतसाध्याभावानुमापकबलशालि-
हेत्वन्तरकत्वम्‌ इति व्याख्यातं गदाधरभट्टाचार्यैः । समन्वयस्तु - “ह्रदो वह्निमान्‌ धूमात्‌, ह्रदो
वह्न्यभाववान्‌ जलात्‌” इत्याकारकानुमानद्वयकाले प्रकृतसाध्यानुमापकबलशालित्वं धूमे
अस्ति एवं वह्न्यभावरूपसाध्याभावानुमापकजलरूपहेत्वन्तरकत्वमपि तत्र अस्ति इति कृत्वा
समन्वयः ।
अस्य लक्षणस्य खण्डनमपि तत्रैव मणिग्रन्थे दृश्यते- “परस्परप्रतिबन्धेनोभयोरबोध-
कत्वात्‌” इत्यादिना । परामर्शद्वयसमवधाने सति कस्यापि हेतोः स्वसाध्यानुमितिजनकत्वाभावात्‌
अनुमापकत्वं हेतौ दुर्घटमिति इदं लक्षणं अयुक्तं इत्याशयः । एवं बलपदनिर्वचनमपि कर्तुं न
शक्यते इत्यपि उक्तम्‌ ।
(ii) “अनिर्धारितविशेषेण बोधितसाध्यविपर्ययलिङ्गत्वम्‌” इति द्वितीयं लक्षणम्‌ ।
अस्यार्थः तु - अनिर्धारितविशेषसाध्यविरोधिबोधकलिङ्गकत्वे सति, अनिर्धारितविशेष-
प्रकृतसाध्यबोधकत्वविशिष्टलिङ्गकत्वम्‌ इति ।
अस्यापि खण्डनं मणौ एव वर्तते “उभयोरबोधकत्वात्‌” इत्यादिना ।
11
उपोद्‌घातः

[[22]]

तथा च एतत्पूर्वपक्षलक्षणद्वयं खण्डयित्वा स्वाभिमतं लक्षणद्वयं निरमीयत मणिकारैः।
(i) “साध्यविरोध्युपस्थापनसमर्थसमानबलोपस्थित्या प्रतिरुद्धकार्यकलिङ्गत्वमिति”
प्रथमं सत्प्रतिपक्षसिद्धान्तलक्षणम्‌ ।
अस्यार्थः तु - साध्यवत्तानिश्चयविरोधिनी या उपस्थितिः तज्जननसमर्थसमानबलो-
पस्थितिकालीनप्रतिरुद्धकार्यकपरामर्शविषयलिङ्गत्वम्‌ इति ।
पर्वतः वह्निमान्‌ धूमात्‌ इत्यत्र समन्वयः तु इत्थं - साध्यवत्तानिश्चयः “पर्वतः वह्निमान्‌”
इत्याकारकनिश्चयः तद्विरोधिनी या उपस्थितिः नाम “पर्वतः वह्न्यभाववान्‌” इत्याकारकोपस्थितिः
तज्जननसमर्थसमानबलोपस्थितिकालीनप्रतिरुद्धकार्यकपरामर्शः “वह्निव्याप्यधूमवान्‌ पर्वतः”
इत्याकारकपरामर्शः तद्विषयलिङ्गत्वं धूमे अस्ति इति समन्वयः ।
(ii) “विरोधिबोधकान्यगमकतौपयिकरूपसम्पत्तिमत्तया ज्ञायमानेन प्रतिरुद्धकार्यक-
लिङ्गत्वम्‌” इति द्वितीयं लक्षणम्‌ ।
समन्वयः - विरोधिबोधकान्यगमकतौपयिकं रूपं व्याप्तिपक्षधर्मतात्मकं तेन ज्ञायमानेन
अर्थात्‌ व्याप्तिपक्षधर्मताज्ञानेन प्रतिरुद्धं यत्‌ कार्यं “पर्वतः वह्निमान्‌” इत्याकारकानुमितिः
तादृशकार्यकत्वं धूमे अस्ति इति समन्वयः ।
विभाजकलक्षणम्‌ -
मणिग्रन्थे यद्दपि सत्प्रतिपक्षस्य सिद्धान्तलक्षणमभिहितम्‌ , परन्तु तत्‌ द्वयमपि
व्यावहारिकमेव न तु विभाजकं इति मन्यमानः दीधितिकारः स्वयं तादृशलक्षणद्वयं व्याख्याय
विभाजकलक्षणं च प्रादर्शयत्‌ ।
12
उपोद्‌घातः

[[23]]

“विभाजकं तु प्रकृतपक्षसाध्यवैशिष्ट्यग्रहविरोधित्वे सति विशिष्टपक्षसाध्यग्रहा-
विरोधिप्रकृतपक्षसाध्यवैशिष्ट्यग्रहविरोधिरूपोन्नायकत्वं” इति ।
अस्य निष्कर्षस्तु भट्टाचार्यैः एवं वर्णितः- “प्रकृतपक्षतावच्छेदकावच्छिन्ने प्रकृतसाध्यता-
वच्छेदकावच्छिन्नप्रकारताकानुमितित्वव्यापकप्रतिबध्यतानिरूपितप्रतिबन्धकतावच्छेदिका सति
विशिष्टपक्षविशिष्टसाध्यग्रहत्वव्यापकप्रतिबध्यतानिरूपितप्रतिबन्धकतानवच्छेदकनिरुक्तपक्ष-
साध्यवैशिष्ट्यग्रहप्रतिबन्धकतावच्छेदकविषयित्वावच्छिन्नानुमितिनिष्ठजन्यतानिरूपितजनकता-
वच्छेदिका यादृशविशिष्टनिरूपितविषयिता तादृशत्वम्‌” इति ।
समन्वयप्रकारस्तु - “ह्रदो वह्निमान्‌” इत्यत्र “वह्न्यभावव्याप्यवद्‌ध्रदः” सत्प्रतिपक्षः।
तत्र समन्वयः इत्थं भवति प्रकृतानुमितित्वव्यापकप्रतिबध्यतानिरूपितप्रतिबन्धकतावच्छेदक-
विषयिता भवति वह्न्यभावव्याप्यवद्‌ध्रदत्वावच्छिन्ननिरूपकताकविषयिता । एवं सैव विषयिता
प्रकृतानुमितिप्रतिबन्धक “ह्रदो वह्न्यभाववान्‌” इत्याकारकबाधानुमितिजनकतावच्छेदिका च
भवति । अतः यद्रूपपदेन वह्न्यभावव्याप्यवद्‌ध्रदत्वस्य ग्रहणे तद्रूपवत्वं वह्न्यभावव्याप्यवद्‌ध्रदे
भवति इति ।
अस्य लक्षणस्योपरि बहवः ग्रन्थकर्तारः स्वीयप्रतिभाप्रदर्शनार्थं बहून्‌ ग्रन्थान्‌
क्रोडपत्ररूपान्‌ निर्मितवन्तः । तत्र प्रकृतवावदूककुतूहलग्रन्थकर्तारोऽपि अन्यतमाः भवन्ति ।
सत्स्वपि बहुषु सत्प्रतिपक्षक्रोडपत्रेषु अस्य क्रोडपत्रस्य महद्वैशिष्ट्यम्‌ अस्ति । तद्विचारः
शोधप्रबन्धे अस्मिन्‌ चतुर्थाध्याये भवति ।
13
उपोद्‌घातः

[[24]]

शोधप्रबन्धस्य प्रारूपम्‌ -
अस्मिन्‌ शोधप्रबन्धे अध्यायचतुष्टयं भवति । अध्यायविषयास्तु -
प्रथमाध्यायः - ग्रन्थ-तत्कर्तृपरिचयः ।
अत्र क्रोडपत्रस्य स्वरूपं, वावदूककुतूहलग्रन्थस्य परिचयः, वावदूककुतूहलग्रन्थकर्तृः
काञ्चीमहामहोपाध्यायश्रीकृष्णताताचार्याणां परिचयः च कृतं वर्तते।
द्वितीयाध्यायः - वावदूककुतूहलग्रन्थः ।
अस्मिन्नध्याये वावदूककुतूहलग्रन्थस्य शोधनपूर्वकं प्रकाशनं क्रियते ।
तृतीयाध्यायः -  छायानुसारीव्याख्यानम्‌ ।
अस्मिन्‌ क्रोडपत्रस्यास्य सङ्‌ग्रहात्मकं छायानुसारिव्याख्यानं भवति ।
चतुर्थाध्यायः -  ग्रन्थवैशिष्ट्यम्‌ ।
अस्मिन्‌ अध्याये अन्यक्रोडपत्रापेक्षया अस्य क्रोडपत्रस्य वैशिष्ट्यं प्रतिपादितं भवति।
एवं च चतुरध्यायी इयं शोधप्रबन्धपुष्पिका केवलं गुरोः अनुग्रहबलादेव संपन्ना इति
धन्यः सञ्जातः अयं दासजनः ।
शोधनार्थं मया ग्रन्थस्य तालपत्रमातृका (Accno 3116) श्रीवेङ्कटेश्वर ओरियण्टल्‌
मेनुस्क्रिप्ट्‌ पुस्तकालयात्‌ (S.V.ORI) प्राप्ता । तदाधारीकृत्यैव अयं प्रबन्धः प्रकाश्यते
अत्र। प्रूफ्‌शोधनार्थं तु मातृकाद्वयं (अपूर्णं) गृहस्थं स्वीकृतम्‌ । यत्र शोधनं कर्त्तव्यं तत्र a, b,
c इत्यादिचिह्नेन पाठभेदानां स्फोरणं कृतम्‌ ।
(a) तालपत्रमातृका
(b) कर्गजमातृका (1)
14
उपोद्‌घातः

[[25]]

(c) कर्गजमातृका (2)
एवं अस्य ग्रन्थस्य अस्मदाचार्यैः सर्वशास्त्रनदीष्णैः श्री उ.वे.का.ई. मधुसूदनाचार्यैः
विरचितम्‌ एकं व्याख्यानं अप्रकाशितम्‌ उपलभ्यते । यद्दपि अपूर्णं तत्‌ तथापि प्रकृतशोधप्रबन्धार्थं
महदुपकरोति । अत्र च विशेषगुणाः ये सन्ति तत्सर्वं तेषां चरणकमलयोः एव समर्पयामि ।
अत्र ये दोषाः सन्ति तत्सर्वं मच्छिरसि धृत्वा तान्‌ अपनेतुं प्रयते ।
***
15
उपोद्‌घातः

[[26]]

## ग्रन्थ-तत्कर्तृपरिचयः
प्रथमोऽध्यायः
16
प्रथमोऽध्यायः

[[प्रथमोऽध्यायः]]

अस्य शोधप्रबन्धस्य विषयः अस्ति “महामहोपाध्यायकाञ्चीश्रीकृष्णताताचार्यविरचितः
वावदूककुतूहलाख्यः ग्रन्थः” । अयं च ग्रन्थः सत्प्रतिपक्षविभाजकलक्षणस्य परिष्कारात्मकः
क्रोडपत्रात्मकश्च भवति । न्यायशास्त्रीयग्रन्थानां विभागः चतुर्धा क्रियते । यथा -
i) प्रकरणग्रन्थः
ii) वादग्रन्थः
iii) उद्‌ग्रन्थः
iv) क्रोडपत्रं चेति

#### प्रकरणग्रन्थः

अयं च ग्रन्थः न्यायशास्त्रीयतत्त्वप्रतिपादनपरः ।  द्रव्यादिसप्तपदार्थानां स्वरूपं, लक्षणं
तद्विभागः, एवं पृथिव्यादिद्रव्याणां प्रत्येकं लक्षणं तेषां नित्यानित्यत्वविचारः, गुणानां
स्वरूपादिविचारः, पाकविचारः इत्यादयः अनेके सामान्यविचाराः अत्र प्रतिपाद्दन्ते ।
प्रकरणग्रन्थाः भवन्ति- तर्कसंग्रहः, तर्कभाषा, न्यायसिद्धान्तमुक्तावली इत्यादयः ।
वादग्रन्थः -
अस्मिन्‌ विभागे विशिष्य प्रमाणादीनां शोधनं सम्यक्‌ क्रियते । एकैकं विषयं स्वीकृत्य
तस्य लक्षणनिर्वचनं तत्प्रसक्तानुप्रसक्तदोषाणां वारणं, एवं पूर्वपक्षरूपेण बहूनां लक्षणानां प्रणयनं

[[28]]

तत्खण्डनं च क्रियते । एतद्‌ग्रन्थाध्ययनेन न्यायशास्त्रीयच्छात्राणां वादविवादचातुर्यं वर्धते ।
वादग्रन्थाः भवन्ति - पञ्चलक्षणी, चतुर्दशलक्षणी, सिद्धान्तलक्षणम्‌ इत्यादयः ।

#### उद्‌ग्रन्थः
अयं च वादग्रन्थस्यैव उच्चतरभागः । सामान्यतः पण्डितलोके सामान्यनिरुक्तिमारभ्य
प्रमाण्यवादान्तभागः एव उद्‌ग्रन्थत्वेन कथ्यते । अत्र प्रत्येकस्मिन्‌ विषयेऽपि कोटिक्रमः विस्तृतः
भवति । उद्‌ग्रन्थाः भवन्ति- हेत्वाभाससामान्यनिरुक्तिः, सत्प्रतिपक्षः, शक्तिवादः, व्युत्पत्तिवादः
इत्यादयः ।

#### क्रोडपत्रम्‌
अयं च विशिष्टो भागः न्यायशास्त्रस्य । यद्दपि सर्वेष्वपि शास्त्रेषु अयं विभागः अस्ति।
परन्तु एवंरीत्या ग्रन्थप्रणयनं न्यायशास्त्रे एव ऐदंप्राथम्येण आरब्धम्‌ । एवं आधुनिकप्रसिद्धिरपि
न्यायशास्त्रे एव वर्तते । क्रोडपत्रं नाम किं ? क्रोडपत्रशब्दार्थश्च कः ? इति अनुपदमेव
विवेचयिष्यते । क्रोडपत्राणि - कालीशाङ्करी, चान्द्रनारायणीयम्‌, वादकल्पकः इत्यादयः ।

##### क्रोडपत्रपरिचयः
क्रोडितस्य विषयस्य पत्रे लेखनम्‌ एव क्रोडपत्रं इत्यनेन उच्यते । क्रोडं नाम किं ?
इत्यत्रैव बहुधा विचारः दृश्यते । तथाहि- क्रोडं नाम  त्रुटितं इति एकः अर्थः । तथा च
ग्रन्थपठनकाले अथवा ग्रन्थरचनाकाले अनवधानात्‌ अथवा तदानीन्तनप्रतिभाभाववशाद्वा त्रुटितस्य
भागस्य पुनर्दशनसमये प्रतिभासंपत्तिवेलायां वा अतीव रमणीयप्रश्नोत्तररूपेण पत्रे लिखितांशाः
एव क्रोडशब्देन विवक्षिताः । तेषां संग्रहः पत्रे भवति चेत्‌ क्रोडपत्रं इत्युच्यते ।
18
प्रथमोऽध्यायः

[[29]]

अन्यः प्रकारः तावत्‌ ग्रन्थाध्यापनवेलायां अध्यापकैः अथवा छात्रैः तत्तत्समयोदित-
प्रतिभावशात्‌ गृहीतविद्दैः ग्रन्थोपरि स्वीयप्रश्नकरणादिपूर्वं यत्‌ समाधानादिप्रणयनं तदपि
क्रोडशब्देन उच्यते । तत्पत्रं क्रोडपत्रं इत्युच्यते ।
वस्तुतस्तु ग्रन्थकर्तृृणां तत्तत्समये स्फुरितानां प्रश्नानां समाधानं स्वप्रतिभावशात्‌ यत्र
क्रियते तत्पत्रं क्रोडपत्रं इत्युच्यते । मूलग्रन्थेषु यत्र वक्तव्यांशन्यूनता दृश्यते तत्रैव अस्य
ग्रन्थस्य प्रारम्भः भवति ।
क्रोडपत्रविषये न्यायकोशे एवं निरूपितम्‌- (क) “त्रुटितग्रन्थस्य परिपूर्णाय ग्रन्थस्थ-
पत्रयोः मध्ये चिह्नविशेषेण लिखित्वा स्थापितं पत्रम्‌ । (ख)  न्यायशास्त्रग्रन्थस्य
लक्षणादिपरिष्काराणां ऊहापोहाभ्यां शङ्कोत्तररूपेण खण्डनमण्डनव्यवस्थापनपत्रम्‌ । यथा
न्यायशास्त्रे चान्द्रनारायणी, दुलाली, कालीशाङ्करीपत्राणि क्रोडपत्राणि सन्ति ।”
एवं चौखम्बाप्रकाशनद्वारा प्रकाशितक्रोडपत्रसंग्रहनामकपुस्तकभूमिकायां
विन्ध्येश्वरशास्त्रिवर्यैः एवं प्रपञ्चितं क्रोडपत्रविषये -
“क्रोडपत्रशब्दार्थस्तु- क्रोडे उपचारान्मध्ये स्थितं पत्रम्‌ । ग्रन्थलेखने भ्रमात्‌ त्रुटितस्य
ग्रन्थस्य परिपूर्णाय वा व्याख्यानादिना न्यूनतावारणाय ग्रन्थस्थपत्रयोः मध्ये चिह्नविशेषेण लिखित्वा
स्थापितं पत्रम्‌” इति।
##### क्रोडपत्रस्य प्रयोजनम्‌ -
सत्सु बहुषु ग्रन्थेषु क्रोडपत्रस्य किं प्रयोजनमिति अस्ति महान्‌ प्रश्नः सर्वेषाम्‌ । तस्य
उत्तरम्‌ एवं भवति । मूलग्रन्थे विद्दमानायाः वक्तव्यांशाकथनरूपन्यूनतायाः परिमार्जनमेव
तत्प्रयोजनम्‌ ।
19
प्रथमोऽध्यायः

[[30]]

यदि ते अंशाः न परिमार्ज्यन्ते तर्हि ग्रन्थस्थसारभूतांशस्य ज्ञानं नैव लभ्येत । एवं पुनः
पुनः संशयादिकं भवत्येव ।
अतः ग्रन्थपठनवेलायाम्‌ उत्पन्नसंशयानां परिमार्जनाय क्रोडपत्रात्मकग्रन्थस्य प्रणयनं
आवश्यकमेव ।
अत्र उदाहरणार्थं स्थलद्वयं प्रदर्श्यते -
i) सत्प्रतिपक्षग्रन्थे गादाधर्यां लक्षणदलप्रयोजननिरूपणावसरे मेयत्वविशिष्टसत्प्रतिपक्षे
लक्षणवारणप्रकारः न प्रपञ्चितः । यद्दपि तद्वारकविशिष्टान्तराघटितत्वविशेषणं हेत्वाभास-
सामान्यलक्षणे निवेशनीयम्‌ इति दीधितिकारैः प्रपञ्चितमेव तथापि विशिष्यसत्प्रतिपक्षलक्षणे
तन्निवेशनीयं वा इति शङ्का अवश्यं समेषां पण्डितानां उदेति । एवं “ह्रदो वह्निमान्‌” इत्यत्र
वह्न्यभाववह्न्यभावव्याप्यव्याप्योभयवद्‌ध्रदे अतिव्याप्तिः प्रसज्यते । उक्तविशिष्टविषयक-
निश्चयस्य ह्रदे वह्न्यभावावगाहित्वेन प्रकृतानुमितिप्रतिबन्धकत्वात्‌ ह्रदे वह्न्यभावव्याप्य-
व्याप्यावगाहित्वेन “ह्रदो वह्न्यभावव्याप्यवान्‌” इत्याकारकविरोध्यनुमितिजनकत्वाच्च ।
अतः तद्वारणप्रयासः मूले न कृतः इति न्यूनतावारणाय शतकोटिनामकक्रोडपत्रस्य
प्रादुर्भावः आपतितः । तस्मिन्‌ उक्तदोषद्वयवारणाय प्रतिबन्धकतायां विशिष्टान्तराघटितत्वं
निवेशनीयम्‌ इति उक्तम्‌ । अतः तादृशशतकोटिग्रन्थाध्ययनेन मूलग्रन्थस्य न्यूनता अपैति इति
निश्चप्रचम्‌ ।
ii) हेत्वाभासलक्षणे अवच्छेदकत्वम्‌ अनतिरिक्तवृत्तित्वमेव निवेशनीयम्‌ इत्युक्त्वा
विशिष्टद्वयाघटितत्वं च लक्षणे निवेशनीयम्‌ इति उक्तम्‌ । परन्तु विशिष्टद्वयाघटितत्वशरीरे
सत्प्रतिपक्षघटकदलद्वयविषयित्वशून्यत्वं, एवं विशिष्टद्वयविषयितायां अव्यापकविषयिताशून्यत्वं
20
प्रथमोऽध्यायः

[[31]]

च निवेशनीयम्‌ इति महद्गौरवं भवति । तदपेक्षया लघुभूतविशेषणं प्रतिबन्धकताविशिष्टान्यत्वरूपं
लक्षणे निवेश्यते चेत्‌, उक्तदोषाणां वारणसंभवात्‌ विशिष्टद्वयाघटितत्वं व्यर्थं इति शङ्कां अपह्नोतुं
प्रकृतवावदूककुतूहलग्रन्थनिर्मातारः श्रीकृष्णताताचार्याः “वादकल्पकः” इति नाम्ना एकं ग्रन्थं
क्रोडपत्रात्मकं रचयामासुः तत्र च विशिष्टद्वयाघटितत्वस्य साथर्क्यं निरूपितं वर्तते इति
विद्वज्जनप्रसिद्धिः ।
तथा च मूलग्रन्थकर्तृणाम्‌ अनुद्भूतम्‌ आशयं प्रकटीकर्तुं एतादृशक्रोडपत्राणां प्रणयनम्‌
अत्यन्तम्‌ आवश्यकम्‌ ।
##### क्रोडपत्ररचनाकालः
एतादृशक्रोडपत्राणां रचनाकालः तावत्‌ गदाधरभट्टाचार्याणां अनन्तरकालः एवेति
निश्चयेन वक्तुं शक्यते । यतो हि तद्‌ग्रन्थोपरि किल प्रायः सर्वाणि क्रोडपत्राणि सन्ति । अतः
क्रोडपत्ररूपग्रन्थानां प्रादुर्भावकालः सप्तदशशताब्द्दाम्‌ अन्ते इति प्रायेण सर्वे विद्वांसः
अङ्गीकुर्वन्ति।

##### प्रसिद्धक्रोडपत्रनिर्मातारः तद्विरचितानां पत्राणां नामानि
एतादृशक्रोडपत्रस्य प्रणयने आरम्भकाले कुतूहलिनः आसन्‌ औत्तराहाः एव । उत्तरभारते
एव एतादृशग्रन्थस्य प्रादुर्भावः सञ्जातः । तत्रापि विशिष्य वाराणस्यां बहवः पण्डिताः
एतादृशपत्राणां उद्भवं अन्वगृह्‌णन्‌ । ते यथा -

###### i) चान्द्रनारायणभट्टाचार्याः
एते सप्तदशशतके वाराणसीस्थराजकीयसंस्कृतविश्वविद्दामन्दिरे प्रथमन्यायाध्यापकाः
आसन्‌ इति ऐतिहासिकानां मतिः । एते च अनुमितिसङ्गतिग्रन्थमारभ्य प्रामाण्यवादमुक्तिवादपर्यन्तं
21
प्रथमोऽध्यायः

[[32]]

गादाधरीग्रन्थोपरि क्रोडपत्राणि अलिखन्‌ । ते च ग्रन्थाः “चान्द्रनारायणीयम्‌” इति नाम्ना एव
व्यपदिश्यन्ते । एतेषां शिष्याः एव कालीशङ्करसिद्धान्तवागीशाः इति ज्ञातव्यम्‌ ।

###### ii) कालीशङ्करसिद्धान्तवागीशः
एतेऽपि वाराणसीवास्तव्या एव आसन्‌ । चन्द्रनारायणभट्टाचार्याणां गृहे पाककार्ये
नियुक्ताः इमे आचार्याः पाकं कुर्वन्त एव अध्ययनं विनैव गुरोरध्यापनं श्रृण्वन्तः कतिपयैः वर्षैः
अनेकान्‌ न्यायग्रन्थान्‌ समभ्यस्तवन्तः इति अस्ति वैशिष्ट्यं एतेषाम्‌ । एतैः कृताः प्रबन्धाः
“कालीशांकरी” इति नाम्ना व्यपदिश्यन्ते ।
एतैरपि समग्रजागदीश्याः एवं गादाधर्याश्चोपरि क्रोडपत्रं रचितं प्रसिद्धं च वर्तते ।
सत्स्वपि बहुषु क्रोडपत्रेषु शङ्करतर्कवागीशः, हरनारायणः, चान्द्रनारायणः, दुलाल
इत्यादिप्रसिद्धपण्डितरचितेषु कालीशङ्करकृतानि एव क्रोडपत्राणि सर्वोत्तमानि अनतिविस्तीर्णानि
विद्वद्भिश्च प्रामाणिकत्वेन अवधार्य पठनपाठनयोः प्रयुज्यमानानीति अस्ति महद्वैशिष्ट्यं अस्य
क्रोडपत्रस्य ।


###### गोलोकनाथभट्टाचार्यः

एते १८ शतके वङ्गदेशे कृतजन्मानः तत्रैव न्यायशास्त्रप्रर्वतकाः आसन्‌ । एते कृताः

प्रबन्धाः - i) सामान्यनिरुक्तिविवेचनी  
ii) पञ्चलक्षणीविवेचनी - इत्यादयः ग्रन्थाः ।

###### दाक्षिणात्यक्रोडपत्रग्रन्थनिर्मातारः
दक्षिणप्रदेशात्‌ काशीं गत्वा तस्मात्‌ क्रोडपत्रसरणिं ज्ञात्वा दाक्षिणात्यपण्डिताः अपि
बहून्‌ क्रोडपत्रान्‌ रचयामासुः । तत्र प्रसिद्धाः भवन्ति -
22
प्रथमोऽध्यायः

[[33]]

i) काञ्ची श्रीकृष्णताताचार्याः
ii) कुणिगल्‌ रामशास्त्रिणः
iii) कस्तूरिरङ्गाचार्याः
iv) शोहत्तूर्‌ विजयराघवाचार्याः
v) काञ्ची श्रीगोपालताताचार्याः इत्यादयः ।
काञ्ची श्रीकृष्णताताचार्याः -
एतेषां परिचयः अधस्तात्‌ विस्तरेण निरूपयिष्यते ।
कुणिगल्‌ रामशास्त्रिणः -
एते १९ शतके मैसूर्‌ नगरवास्तव्याः आसन्‌ । एतैः कृतः एव शतकोटिग्रन्थः इदानीं
जगति अत्यन्तप्रसिद्धः क्रोडपत्रग्रन्थः । एतैः कृताः प्रबन्धाः -
i) शतकोटिः
ii) अवच्छेदकतामालापत्रम्‌
iii) नवकोटिः
कस्तूरिरङ्गाचार्याः -
एतेऽपि १९शतके मैसूर्‌वास्तव्याः आसन्‌ । एतैः कृताः प्रबन्धाः -
i) सत्प्रतिपक्षपत्रम्‌
ii) वचस्सुधातत्वम्‌ इत्यादयः ग्रन्थाः
शोहत्तूर्‌ विजयराघवाचार्याः -
एते शोहत्तूर्‌ग्रामवास्तव्याः आसन्‌ । अनन्तरं मैसूर्‌नगरं गत्वा रामशास्त्रिणः सविधे
23
प्रथमोऽध्यायः

[[34]]

समग्रन्यायशास्त्रं पठितवन्तः । एतैः कृताः प्रबन्धाः -
i) शतकोटिमण्डनम्‌
ii) सामान्यनिरुक्ति-असंभवपत्रम्‌
iii) बाधलक्षणविचारः इत्यादयः ग्रन्थाः ।
काञ्चीश्रीगोपालताताचार्याः -
एते च प्रकृतग्रन्थकर्तृृणां श्रीकृष्णताताचार्याणां पुत्राः । तदध्यापितसमस्तशास्त्रविदः
काञ्च्यां निवसन्‌ “सत्तर्कवेदान्तवागधीशमिश्रः” इति बिरुदभाजः आसन्‌ । एते तर्कसंग्रहमारभ्य-
प्रामाण्यवादपर्यन्तप्रकरणग्रन्थवादग्रन्थानां टिप्पणीं कृतवन्तः । एवं शताधिकन्याय-
शास्त्रीयक्रोडपत्राणि अपि अरचयन्‌ । सकलशास्त्रेषु अपि एतेषां क्रोडपत्रं वरीवर्ति । यथा -
न्यायशास्त्रग्रन्थाः -
i) तर्कसंग्रहदीपिकाप्रकाशिकाव्याख्याप्रभृतिप्रामाण्यवादपर्यन्तव्याख्याग्रन्थाः ।
(तत्र “प्रसरणा” नाम्नी प्रकाशिका व्याख्या प्रकाशिता । अन्याः अप्रकाशिताः)
ii) शतकोटिखण्डनमण्डनम्‌ - प्रकाशितम्‌
iii) बङ्गालपत्रखण्डनम्‌ (गोलोकीयखण्डनम्‌) - अप्रकाशितम्‌
iv) विशिष्टद्वयाघटितत्वविचारः – अप्रकाशितः
v) विधिवादः - अप्रकाशितः
vi) साक्षात्कारघटितकल्पविचारः - अप्रकाशितः
vii) प्रथमलक्षणे षोडशदोषाः - अप्रकाशितः
viii) प्रथमलक्षणविचारः - अप्रकाशितः
24
प्रथमोऽध्यायः

[[35]]

ix) अन्तर्भावपदशक्तिवादः - अप्रकाशितः
x) सुषुप्तिवादः - अप्रकाशितः
xi) मात्रपदशक्तिवादः - अप्रकाशितः
xii) उद्देशवादः - अप्रकाशितः
xiii) पक्षताक्रोडपत्रम्‌ - अप्रकाशितम्‌
xiv) सत्प्रतिपक्षपत्रम्‌ - अप्रकाशितम्‌
xv) अवयवपत्रम्‌ - अप्रकाशितम्‌
xvi) सधर्मितावच्छेदककल्पः (सव्यभिचारः) - अप्रकाशितः
xvii) पततेः सकर्मकत्वम्‌ - अप्रकाशितम्‌
xviii) एवकारवादः - अप्रकाशितः
xix) विशिष्टशक्तिखण्डनम्‌ - अप्रकाशितम्‌
xx) तत्समर्थनम्‌ - अप्रकाशितम्‌
इत्यादयः अनेके ग्रन्थाः न्यायशास्त्रे ।
मीमांसाग्रन्थाः -
i) भाट्टदीपिकाटिप्पणी
ii) एकदेवताकत्वपरिष्कारः
iii) विधिरसायनसंग्रहः इत्यादयः अनेके ग्रन्थाः ।
वेदान्तग्रन्थाः
i) श्रीभाष्यटिप्पणी
ii) भेदवादः
25
प्रथमोऽध्यायः

[[36]]

iii) प्रणवदीपिका
iv) मुक्तिवादः
v) ज्ञानयाथार्थ्यवादः
vi) ऐक्यशास्त्र्यविचारः
vii) साधनचतुष्टयहेतुत्वविचारः
viii) उपासनाचातुर्विध्यविचारः
ix) जीवव्याप्तित्वभङ्गः
x) शाब्दापरोक्षत्वभङ्गः
इत्यादयः अनेके ग्रन्थाः इति अलं विस्तरेण ।
### प्रकृतग्रन्थपरिचयः
अयं च ग्रन्थः वावदूककुतूहलनामकः सत्प्रतिपक्षलक्षणस्य परिष्काररूपः भवति ।
वावदूकः नाम वादे जेतुं यः इच्छति सः वावदूकः तस्य कुतूहलार्थं सन्तोषार्थं अयं ग्रन्थः
रचितः । अर्थात्‌ वादेच्छूनां कृते रचितः अयं ग्रन्थः इति नाम्ना एव ज्ञायते । एवं च वादरसिकानां
कृते महोपकाराय भवति अयं ग्रन्थः इति फलितम्‌ ।
ग्रन्थस्य प्रतिपाद्दांशस्तावत्‌ गदाधरभट्टाचार्योक्तसत्प्रतिपक्षलक्षणस्य वह्न्यभाव-
वद्वह्न्यभावव्याप्यव्याप्यवत्कालीनह्रदः वह्निमान्‌ इत्यत्र वह्न्यभावव्याप्यव्याप्यवत्तादृशह्रदे
अतिव्याप्तिवारणमेव ।
तत्र अतिव्याप्तिप्रदर्शनं प्रथमकोटौ क्रियते तस्य सिद्धान्तभूतसमाधानं तावत्‌ “उच्यते”
इत्यादिना ९० कोटौ प्रतिपादितं वर्तते । १-९० कोट्यभ्यन्तरे उक्तातिव्याप्तिवारणप्रयासः
एव बहुधा क्रियते । अस्मिन्‌ ग्रन्थे ९८ कोटयः सन्ति । उक्तातिव्याप्तिवारणपरिष्काराः ये
ग्रन्थे कृताः ते अत्र अनूद्दन्ते ।
26
प्रथमोऽध्यायः

[[37]]

i) सत्यन्तदलघटकप्रतिबन्धकतायां प्रतिहेतुव्यापकत्वप्रकारतानिरूपितसाध्याभावनिष्ठ-
विशेष्यत्वानिरूपकज्ञानवैशिष्ट्यानवच्छिन्नत्वम्‌ इति विशेषणं देयम्‌ । (२ कोटिः)
ii) ज्ञाननिष्ठावच्छेदकतायां धर्मविशिष्टान्यत्वं देयम्‌ । तथा च धर्मविशिष्टान्या या
ज्ञाननिष्ठावच्छेदकता तदनिरूपकत्वं प्रतिबन्धकताविशेषणं फलति । (२ कोटिः)
iii) यद्रूपावच्छिन्ननिरूपकताकविषयिता ज्ञानवैशिष्ट्यावच्छिन्नप्रतिबन्धकतावच्छेदकत्व,
प्रतिहेतुव्यापकसाध्याभावसमानाधिकरणप्रतिहेतुविषयताविशिष्टान्यत्वोभयाभाववती
तद्रूपावच्छिन्नत्वमेव सत्यन्तदलार्थः । (४कोटिः)
iv) यद्रूपावच्छिन्ननिरूपकताकविषयितायां सत्यन्तदलघटकप्रतिबन्धकतायाः
प्रतिहेतुव्यापकसाध्याभावसमानाधिकरणप्रतिहेतुविषयिताविशिष्टान्यविषयितानिष्ठज्ञानवैशिष्ट्या-
वच्छिन्नप्रतिबन्धकतावच्छेदकत्वसंबन्धावच्छिन्नप्रतियोगिताकाभावः एव निवेश्यते । (६कोटिः)
v) यद्रूपावच्छिन्ननिरूपकताकविषयिताशालिनिश्चये धर्मविशिष्टान्यत्वज्ञानवैशिष्ट्यावच्छिन्न-
प्रतिबन्धकत्वोभयाभावः निवेश्यते । (१०कोटिः)
vi) स्वावच्छिन्नानिरूपितविशिष्टविषयित्वाव्यापकप्रतिबन्धकतावच्छेदकस्वावच्छिन्न-
निरूपितविषयित्वकत्वरूपं विशिष्टान्तरविषयित्वाव्यापकत्वं प्रतिबन्धकतायां निवेशनीयम्‌ ।
(१२कोटिः)
vii) उन्नेयविषयितायां प्रकृतानुमितिप्रतिबन्धकतावच्छेदकत्व, प्रकृतानुमितिप्रतिबध्यताव-
च्छेदकत्वोभयं निवेशनीयम्‌ । (१८कोटिः)
viii) विशेष्यदलघटकोन्नेयविषयितायां ज्ञानवैशिष्ट्यानवच्छिन्नप्रतिबन्धकताव्याप्य-
जनकतानिरूपितजन्यतावच्छेदकत्वं निवेशनीयम्‌। (२४कोटिः)
27
प्रथमोऽध्यायः

[[38]]

ix) स्वरूप, स्वविशिष्टजनकत्वोभयसंबन्धेन यद्रूपावच्छिन्नविषयकत्वव्यापकत्वं
प्रतिबन्धकतायां निवेश्यते । (३०कोटिः)
x) विरोध्यनुमितिजनकतायां सत्यन्तदलघटकप्रतिबन्धकताव्याप्यत्वम्‌ इति केषाञ्चिन्मतम्‌।
(३३कोटिः)
xi) विरोध्यनुमितौ विशिष्टद्वयाविषयकत्वरूपं विशिष्टद्वयाघटितत्वं निवेशनीयम्‌ ।
(५०कोटिः)
xii) पक्षसाध्यवैशिष्ट्यग्राह्यनुमितित्वव्यापकतद्धर्मावच्छिन्नप्रतिबध्यतावच्छेदकविषयि-
त्वावच्छिन्नप्रतिबन्धकतानिरूपितप्रतिबध्यतायां तद्धर्मावच्छिन्नप्रतिबध्यताव्याप्यप्रकारतानिरूपित-
विशेष्यतानिरूपितयद्विषयितायाः स्वावच्छिन्नत्व, स्वनिरूपकतावच्छेदकरूपावच्छिन्ना-
विषयकप्रतीतिविषयतावच्छेदकरूपावच्छिन्ननिरूपकताकविषयित्वाव्यापकत्वोभयं वर्तते
तद्विषयित्वावच्छिन्नानुमितिनिष्ठजन्यतानिरूपितजनकतावच्छेदकत्वं विशेष्यदलार्थः ।
(५८कोटिः)
xiii) सधर्मितावच्छेदककयद्धर्मावच्छिन्नवत्ताज्ञानसामान्यं स्वसमानधर्मितावच्छेदकक-
साध्याभाववदवृत्तिमत्ताज्ञानसामान्यप्रतिबध्यं तद्धर्मावच्छिन्नविषयतानिरूपितपक्षतावच्छेदका-
वच्छिन्नविषयतानन्तःपातिनी, पक्षावृत्तिसाध्यविषयतानन्तःपातिनी, पक्षनिष्ठाभावप्रतियोगि-
साध्यविषयतानन्तःपातिनी च या विषयता तच्छून्यत्वं विरोध्यनुमितिविशेषणम्‌। (७०कोटिः)
xiv) साध्यवत्ताज्ञानसमानधर्मितावच्छेदककयद्धर्मावच्छिन्नप्रकारताशालिज्ञानसामान्यं
स्वसमानधर्मितावच्छेदककसाध्यवत्ताज्ञानसामान्यप्रतिबन्धकं तद्धर्मावच्छिन्नविषयतानिरूपित-
प्रकृतपक्षतावच्छेदकावच्छिन्नविषयतानन्तःपातिनी या तादृशधर्मावच्छिन्नप्रकारतानिरूपित-
28
प्रथमोऽध्यायः

[[39]]

पक्षतावच्छेदकावच्छिन्नविशेष्यताशाल्यनुमितिजनकतावच्छेदिका विषयिता तच्छून्यत्वं
यद्रूपावच्छिन्नविषयकनिश्चये विशेषणम्‌ । अयमेव ग्रन्थस्य सिद्धान्तभूतः परिष्कारः। (९०कोटिः)
अत्र यद्दपि पूर्वोक्तपरिष्काराणां अवान्तरपरिष्काराः बहवः प्रतिपादिताः सन्ति । तथापि
प्रथमकोट्युक्तातिव्याप्तिवारकत्वेन प्रतिपादिताः परिष्काराः इमे एव । एतादृशपरिष्काराणां
स्वरूपं व्याख्यानं च तृतीयाध्याये विधीयते ।
अस्मिन्‌ ग्रन्थे प्रतिकोटौ अनुगमः दर्शितः । अनुगममार्गे अत्यन्तनिपुणाः इमे ग्रन्थकर्तारः
इति एतद्‌ग्रन्थाध्ययनेन ज्ञातुं शक्नुमः । अत्र प्रायेण सर्वेषां अनुगमानां समन्वयः प्रदर्शितः ।
एवं अस्मिन्‌ ग्रन्थे अप्रामाण्यज्ञानानास्कन्दितत्वस्य अनुगमः (८८कोटौ) एवं अनाहार्यत्वस्य
अनुगमः (८३कोटौ) दर्शितः । एतेषां अनुगमः अन्यस्मिन्‌ ग्रन्थे कुत्रापि नोपलभ्यते इति
विशेषः। एतद्‌ग्रन्थस्य अन्यग्रन्थापेक्षया वैशिष्ट्यं चतुर्थाध्याये निरूप्यते इति शम्‌ ।
### प्रकृतग्रन्थकर्तुः परिचयः
#### जन्मवृत्तान्तः
प्रकृतग्रन्थकर्तुः नाम भवति श्रीकृष्णताताचार्याः इति । सकलकलानिवासभासुरे
श्रीकाञ्चीदिव्यक्षेत्रे श्रीहस्तिशिखरावासरसिकस्य परमपुरुषस्य श्रीमन्नारायणस्य
देवाधिराजाभिख्यस्य चरणनलिने श्रीमन्नाथयामुनश्रीशैलपूर्णकुरुकेश्वरपञ्चमतभञ्जनताताचार्य-
लक्ष्मीकुमारतातदेशिकप्रमुखप्रसिद्धवेदान्तस्थापकपरमाचार्याणां अवतारप्रभावात्‌ अत एव हेतोः
निखिलसद्वंशावतंसभूते श्रीशैलवंशे सकलसाधुजनसौभाग्यपरिपाकेन संपादिता या द्विपाद्रिनाथस्य
कृपा तद्विपाकेन कलियुगे ४९२५ स्वभानुवर्षे (A.D. 1823) तुलामासे आश्लेषानक्षत्रयुक्त-
धनुर्लग्ने कोटिकन्यकादानश्रीलक्ष्मीकुमारतातदेशिकस्य तृतीयपुत्रस्य श्रीनिवासताताचार्यस्य
29
प्रथमोऽध्यायः

[[40]]

सन्ततौ  उत्पन्नानां  श्रीदेशिकताताचार्यापरनाम्नां श्रीवेंकटताताचार्याणां सीमन्तपुत्रत्वेन अवतीर्णाः
इमे आचार्याः । एतेषां वंशवृक्षः अध्यायान्ते प्रदर्शयिष्यते ।
#### विद्दाभ्यासवृत्तान्तः
शास्त्रविहितकाले पित्रा उपनीताः इमे आचार्याः स्वज्येष्ठपितृसन्निधौ पञ्चसंस्कारेण
संस्कृताः अभवन्‌ । ततः परं व्रतविशेषनियमैः सह पितृनिकटे वेदाध्ययनं प्रारेभिरे ।
द्वादशवयोऽभ्यन्तरे एव क्रमान्तवेदाध्ययनं पूर्णत्वं अगात्‌ । वेदाध्ययनकाले एव
नाटककाव्यादीनामपि अध्ययनं अभूत्‌ । अवधानेऽपि अत्यन्तनिपुणत्वं प्राप्य त्रयोदशे वयसि
शास्त्राभ्यासार्थं काश्यां नवद्वीपभट्टाचार्याणां सन्निधौ तर्कशास्त्राध्ययनं कृतवन्तः । ततः परं
प्रसिद्धवावदूकानां काञ्चीनिवासिनां यथोक्तकारिस्वामिसन्निधिवीथिनिवासिनां श्रीमतां
उभयवेदान्ताचार्याणां दिवाप्रदीपं वेंकटाचार्याणां सन्निधौ पञ्चवर्षकालं तर्कशास्त्रम्‌ अयास्थन्‌।
ततः परं तिरुक्‌कुडन्दै गोपालदेशिकस्वामिनां सम्प्रदायपरम्परायां समागतानां श्रीनिवाससंयमि-
सार्वभौमानां निकटे संवत्सरत्रयम्‌ उषित्वा व्रतविशेषनियमैः गुरुपरिचर्यापुरस्सरं
श्रीभाष्यादिवेदान्तग्रन्थान्‌ अध्यगुः । स्वशिष्यप्रतिभया सन्तुष्टाः श्रीश्रीनिवाससंयमि-सार्वभौमाः
स्वशिष्यं श्रीकृष्णताताचार्यं “विद्वन्मणिः” इति बिरुदेन समलमकार्षुः । ततः परं व्याकरणशास्त्रं
कन्दाडै श्रीरङ्गाचार्याणां सविधे अगृह्‌णन्‌ । एवं द्रमिडवेदाध्ययनं ओरत्ति वरदाचार्याणां सन्निधौ
अभूत्‌ ।
एवं च विंशतिवयोऽभ्यन्तरे एव सकलविद्दावेदिनः संजाताः इमे आचार्याः । सर्वापि
विद्दा स्वप्रीतिकरं पात्रं लब्धं इति मत्वा तत्पात्रं श्रीकृष्णताताचार्यं अत्यन्तं प्रीत्या पोषितवती ।
एते आचार्याः पठनसमये एव गुरोः प्रीतिभाजः सञ्जाताः । तद्वशादेव तेषां अनुग्रहमुपलक्ष्य
30
प्रथमोऽध्यायः

[[41]]

सहपाठिनां चिन्तनं कनिष्ठच्छात्राणां पाठनं च अकुर्वन्‌ । एतेषां पाठनशैलीं कठिनतरपङ्‌क्तीनां
नव्यन्यायशैल्या कृतान्‌ अतिरमणीयतरान्‌ परिष्कारान्‌ च दृष्ट्‌वा सर्वेऽपि आचार्याः
आश्चर्यचकिताः अभूवन्‌ । योग्यपात्रे एव स्वीयविद्दा सञ्जाता इति कृतकृत्याश्च अभूवन्‌ ।

एतेषां आचार्याणां नामानि -

- i) ब्रह्मोपदेशः - श्रीवेङ्कटताताचार्याः (पिता)
- ii) वेदाध्ययनम्‌ - श्रीवेङ्कटताताचार्याः (पिता)
- iii) पञ्चसंस्कारः - श्रीगोपालताताचार्याः (ज्येष्ठपिता)
- iv) काव्यम्‌ - श्रीवेङ्कटताताचार्याः (पिता)
- v) न्यायशास्त्रम्‌ - नवद्वीपभट्टाचार्याः
- vi) न्यायशास्त्रोद्‌ग्रन्थाः - दिवाप्रदीपं वेङ्कटाचार्याः
- vii) श्रीभाष्यादिग्रन्थचतुष्टयम्‌ - श्रीश्रीनिवाससंयमिनः
- viii) द्रमिडभाषाव्याकरणम्‌ - ओरत्ति वरदाचार्याः
- ix) मीमांसाशास्त्रम्‌ - नल्लान्‌ चक्रवर्ति शिरोमणिस्वामिनः
- x) व्याकरणशास्त्रम्‌ - कन्दाडै. श्रीरङ्गाचार्यः

#### भगवत्‌कैकंर्यम्‌
एवं विंशतिवर्षाभ्यन्तरे सकलशास्त्रनिष्णातत्वेऽपि स्वकुलप्रसादलब्धभगवतः
श्रीदेवाधिराजस्य कैकंर्येऽपि अत्यन्तं रुचिः आसीत्‌ एतेषाम्‌ । अतः स्वामिनां उत्सवसमये
वेदपारायणकैकंर्यम्‌ । एवं कुलक्रमागतः यः श्रीदेवाधिराजस्वामिसन्निधिश्रीकार्यनिर्वाहः तमपि
सम्यक्‌ ऊढ्‌वा आत्मत्वेन परिगण्यमानानां सर्वतन्त्रस्वतन्त्रोभयवेदान्ताचार्याणां कवितार्किकसिंहानां
31
प्रथमोऽध्यायः

[[42]]

श्रीवेदान्तदेशिकानां अवतारक्षेत्रे तूप्पुल्‌ दिव्यक्षेत्रे विरुद्धसाम्प्रदायिकानां दुष्टाचारनिग्रहपुरस्सरं
तत्सन्निधिपुनर्निर्माणं च अकुर्वन्‌ । एवं तत्र स्थगितानाम्‌ आचार्याराधनोत्सवादीनां च
पुनरारम्भव्यवस्थां चक्रुः । एवं वृद्धवयसि काञ्च्यामेव श्रीरङ्गराजवीथ्याम्‌ आचार्यसार्वभौमानां
श्रीवेदान्तदेशिकानाम्‌ एकं मन्दिरं निर्माय तत्र स्ववासार्थं आश्रमञ्च निर्मितवन्तः ।
ग्रन्थनिर्माणम्‌ -
पाठप्रवचनवेलायामेव ग्रन्थनिर्माणमपि आरब्धम्‌ । एते षष्ट्यधिकग्रन्थान्‌ निर्मितवन्तः।
अत एव एतेषां षष्टिप्रबन्धनिर्माता इति नामापि लोके श्रूयते । तत्र  न्यायशास्त्रे एव अधिकग्रन्थाः
सन्ति । इदानीं एभिः कृताः ग्रन्थाः निरूप्यन्ते क्रमेण ।

#### ग्रन्थाः

न्यायशास्त्रप्रबन्धाः

- i) प्रतिबन्धकत्वविचारः - मुद्रितः
- ii) प्रमात्वचिह्नविवृतिः - अमुद्रितः
- iii) कुवलयोल्लासः - अमुद्रितः
- iv) “अथ हेत्वाभासाः” इतिवाक्यविचारः - अमुद्रितः
- v) सर्वांशे प्रमात्वविचारः - अमुद्रितः
- vi) यद्रूपविचारः - अमुद्रितः
- vii) अवच्छेदकतासरः - मुद्रितः
- viii) वादकल्पकः - मुद्रितः
- ix) विशिष्टद्वयाघटितत्वपत्रम्‌ - अमुद्रितम्‌
- x) न च विचारः - अमुद्रितः


- [[43]]

- xi) एतेनेत्यादिकल्पद्वयविचारः - अमुद्रितः
- xii) विशेषणत्रयवैयर्थ्यविचारः - अमुद्रितः
- xiii) अत्र वदन्ति कल्पविचारः - अमुद्रितः
- xiv) स्वलक्षणद्वयविचारः - अमुद्रितः
- xv) सिद्धान्तलक्षणोपाधिविचारः - अमुद्रितः
- xvi) संशयपक्षता - अमुद्रिता
- xvii) पञ्चमविषयताविचारः - अमुद्रितः
- xviii) पञ्चभूतार्थविचारः - अमुद्रितः
- xix) नित्यानित्यदोषसाधारणहेत्वाभासलक्षणविचारः - अमुद्रितः
- xx) शतकोटिखण्डनम्‌ - मुद्रितम्‌
- xxi) शतकोटिमण्डनमुण्डनम्‌ - अमुद्रितम्‌
- xxii) वावदूककुतूहलम्‌ - प्रकृतग्रन्थः
- xxiii) सत्प्रतिपक्षविचारः - मुद्रितः
- xxiv) बाधविचारः - अमुद्रितः
- xxv) राजपुरुषवादः - अमुद्रितः
- xxvi) जातिशक्तिवादः - अमुद्रितः
- xxvii) यत्संशयव्यतिरेकनिश्चयौ इति अनुमानविचारः - अमुद्रितः
- xxviii) अन्वयव्यभिचारपत्रम्‌ - मुद्रितम्‌
- xxix) विशेषवादार्थः - मुद्रितः
- xxx) अनुपलब्धिवादः - अमुद्रितः
- xxxi) अनुगमावली - अमुद्रिता
- xxxii) सजातीयविशिष्टान्तराघटितत्वकल्पविचारः - अमुद्रितः
- xxxiii) अव्यापकविषयिताशून्यत्वपत्रम्‌ - अमुद्रितः

- [[44]]


व्याकरणग्रन्थाः -

- i) णत्वचन्द्रिका - मुद्रिता
- ii) परमुखचपेटिका - मुद्रिता

मीमांसाग्रन्थाः

- i) भाट्टदीपिकाटिप्पणम्‌ - अमुद्रितम्‌
- ii) भाट्टसारः - मुद्रितः

वेदान्तग्रन्थाः

- i) न्यायपरिशुद्धिव्याख्या सन्न्यायदीपिका - मुद्रिता
- ii) न्यायसिद्धाञ्जनव्याख्या रत्नपेटिका - मुद्रिता
- iii) अखिलशब्दार्थविचारः - अमुद्रितः
- iv) ब्रह्मशब्दार्थविचारः - मुद्रितः
- v) विद्वज्जनविनोदिनी - मुद्रिता
- vi) प्रत्यक्‌त्वादिस्वयंप्रकाशत्वविचारः - मुद्रितः
- vii) अरुणाधिकरणविचारः - अमुद्रितः
- viii) आप्रयाणादुपासनानुवृत्तिविचारः - अमुद्रितः
- ix) “अनेन जीवेन” इति श्रुत्यर्थविचारः - अमुद्रितः
- x) प्रतीताप्रतीतावितिपङ्‌क्तिव्याख्यानम्‌ - अमुद्रितः
- xi) अपर्यवसानवृत्तिविचारः - अमुद्रितः
- xii) अनुवर्तमानत्वानुमानोपाधिविचारः - अमुद्रितः
- xiii) सत्यत्वादिस्वरूपनिरूपकत्वविचारः - अमुद्रितः
- xiv) श्रुतप्रकाशिकापङ्‌क्तिव्याख्यानानि - अमुद्रितः
- सम्प्रदायग्रन्थाः
- i) दुरर्थदूरीकरणम्‌ - मुद्रितम्‌
- ii) चरमश्लोकाधिकारविचारः - अमुद्रितः
- iii) आनुकूल्यसंकल्पादीनां सन्निपत्योपकारकत्वविचारः - अमुद्रितः
- iv) इयं केवलेत्यादिश्लोकव्याख्या - अमुद्रिता
- v) शरणशब्दार्थविचारः - अमुद्रितः

धर्मशास्त्रग्रन्थाः

- i) धर्मनिर्णयः - मुद्रितः
- ii) दुर्वृत्तधिक्‌कृतिः - मुद्रितः
- iii) वैष्णवत्वनिरूपणम्‌ - मुद्रितम्‌
- iv) सन्मार्गकण्टकोद्धारः - मुद्रितः
- v) सन्मार्गकण्टकोद्धारसंग्रहः - मुद्रितः
- vi) सन्मार्गकण्टकोद्धारटिप्पणी - अमुद्रितः
- vii) दर्शश्राद्धसञ्चिका - अमुद्रिता
- viii) दर्शश्राद्धसमर्थनम्‌ - अमुद्रितम्‌
- ix) पतिभातृस्वसृपुत्रकर्तृत्वपौर्यापर्यविचारः - अमुद्रितः
- x) एकदिनश्राद्धद्वयनिषेधविचारः - अमुद्रितः
- xi) प्रथमोपाकर्मदोषतारतम्यविचारः - अमुद्रितः
- xii) भगवदाराधनप्रयोगः - अमुद्रितः
- xiii) प्रपत्तिप्रयोगः - अमुद्रितः

तथा च - 

- न्यायशास्त्रग्रन्थाः - ३३
- मीमांसाग्रन्थाः - २
- व्याकरणग्रन्थाः - २
- वेदान्तशास्त्रग्रन्थाः - १४
- सम्प्रदायग्रन्थाः - ५
- धर्मशास्त्रग्रन्थाः - १३
- आहत्य - ६९

एतेषां ग्रन्थानां संक्षेपेण परिचयः इदानीं क्रियते ।

##### अन्वयव्यभिचारविचारः
कारणसत्वे कार्यानुत्पत्तिः अन्वयव्यभिचारः इत्युच्यते । अयं च कारणताग्रह-
प्रतिबन्धकः । अस्य निष्कृष्टं लक्षणं एवं अभिहितम्‌ अस्मिन्‌ ग्रन्थे - “स्वावच्छेदककाला-
वच्छिन्नत्वस्वनिरूपकनिरूपितत्व एतदुभयसंबन्धेन स्वावच्छिन्नकारणतावच्छेदकत्वा-
36
प्रथमोऽध्यायः

[[47]]

भिमतसंबन्धावच्छिन्नप्रतियोगिताकाभावनिष्ठयत्किञ्चिद्देशानवच्छिन्नाधेयतानिष्ठस्वाव-
च्छिन्नकारणतावच्छेदकसंबन्धावच्छिन्नाधेयताकाः यावन्तः तद्धर्मावच्छिन्नकार्यतानिरूपित-
कारणतावच्छेदकधर्माः तत्तद्धर्मावच्छिन्नकारणतावच्छेदकसंबन्धावच्छिन्नतद्धर्मावच्छिन्नाधेयता-
निरूपिताधिकरणतावन्निरूपितस्वावच्छिन्नकारणतावच्छेदकत्वाभिमतसंबन्धावच्छिन्नाधेयतायाः
स्वनिरूपकनिरूपितत्वस्वाधिकरणक्षणाव्यवहितोत्तरक्षणावच्छिन्नत्वैतदुभयसंबन्धेन
तद्विशिष्टाधेयतावदभावनिरूपितकार्यतावच्छेदकसंबन्धावच्छिन्नप्रतियोगितावच्छेदक-
कार्यतावच्छेदककत्वं अन्वयव्यभिचारस्य लक्षणं फलितम्‌ इति । अयं च विचारः
चौखम्बासंस्कृतसंस्थानद्वारा प्रकाशिते तर्कसंग्रहनवव्याख्यानपुस्तके प्रकाशितः ।
प्रतिबन्धकत्वविचारः
दिनकरीग्रन्थे शक्तिनिरूपणावसरे प्रतिबन्धकत्वं न कार्यानुकूलधर्मविघटकत्वम्‌ । तथा
सति बाधज्ञानस्य अनुमितिप्रतिबन्धकत्वानुपपत्तेः इत्याचख्यौ महादेवः । आत्ममनःसंयोगनिष्ठा-
नुमित्यनुकूलशक्तिविघटकत्वेन प्रतिबन्धकत्वोपपत्तौ महादेवोक्तं असङ्गतम्‌ इति दिनकरीकारपक्षः
खण्डितः मञ्जूषाकृता । तत्समर्थनाय अयं ग्रन्थः आरब्धः । अत्र प्रतिबन्धकत्वपदार्थः एवं
निरुक्तः - कार्यानुकूलधर्मविघटकत्वमात्रं न प्रतिबन्धकत्वपदार्थः तथा सति दण्डनाशकदण्डा-
वयवसंयोगनाशेऽतिव्याप्तेः । तस्मात्‌ महादेवोक्तं कारणीभूताभावप्रतियोगित्वमेव प्रतिबन्धकत्व-
पदार्थः इति तत्पक्ष एव साधीयान्‌ इति महादेवपक्षः समर्थितः । अयमपि ग्रन्थः मद्रपुर्यां बालमनोरमा
प्रेस्‌ द्वारा पञ्चव्याख्यायुतकारिकावलीग्रन्थे प्रकाशितः ।
प्रमात्वचिह्नविवृत्तिः -
चिह्नशब्दस्य लक्षणं इत्यर्थः ।  तस्मात्‌ प्रमालक्षणप्रतिपादनपरोऽयं ग्रन्थः । तद्वति
तत्प्रकारकानुभवः यथार्थानुभवः इत्युक्तं तर्कसंग्रहे । एतद्‌व्याख्यानरूपत्वेन परिष्कारभूतः
37
प्रथमोऽध्यायः

[[48]]

अयं ग्रन्थः । अत्र प्रमालक्षणनिष्कर्षः एवं कृतः - “स्वव्यापकतावच्छेदकत्वस्वसमानाधिकरण-
भेदप्रतियोगितावच्छेदकतावच्छेदकानवच्छिन्नत्वस्वनिरूपितत्व एतत्‌त्रितयसंबन्धेन विशेष्यता-
विशिष्टप्रकारताशाल्यनुभवत्वं यथार्थत्वं” इति ।
अनुपलब्धिविचारः -
अयं च ग्रन्थः अभावप्रत्यक्षे अनुपलब्धेः सहकारित्वप्रतिपादनपरः । एवं तत्स्वरूपं
च प्रतिपादितम्‌ । अभावप्रत्यक्षे विशेषणतासन्निकर्षस्य कारणत्वं महता प्रयासेन समर्थितम्‌ ।
##### कुवलयोल्लासः
अयं च ग्रन्थः मुकुन्दभट्टकृततर्कसंग्रहव्याख्यानभूतायाः तर्कसंग्रहचन्द्रिकायाः
व्याख्याभूतः ग्रन्थः । एषः ग्रन्थः पूर्णतया कुत्रापि नोपलभ्यते कर्गजमातृकायामपि
पृथिवीनिरूपणभागपर्यन्तमेव उपलभ्यते ।
“अथ हेत्वाभासाः” इति वाक्यार्थविचारः -
“अथ हेत्वाभासाः तत्त्वनिर्णयविजयप्रयोजकत्वान्निरूप्यन्ते” इति चिन्तामणिग्रन्थः ।
अस्य वाक्यस्य शाब्दबोधप्रतिपादनपरः अयं ग्रन्थः । शाब्दबोधः एवं वर्णितः - “व्याप्तिपक्षधर्म-
त्वोभयवद्भेदविशिष्टः यः व्याप्तिपक्षधर्मत्वोभयवद्वृत्तितावच्छेदकीभूतव्याप्तिपक्षधर्मत्वो-
भयप्रकारकज्ञानविषयतावान्‌ धर्मः तदाश्रयः व्याप्तिपक्षधर्मत्वोभयप्रकारज्ञानविशेष्यः इति
विग्रहवाक्यजन्यबोधः । अयं च हेत्वाभासः इति पदस्य शाब्दबोधः । एवं हेत्वाभासलक्षणमपि
निष्कर्षितम्‌।
##### सर्वांशे प्रमात्वविचारः
स्वव्यधिकरणप्रकारावच्छिन्ना या या विशेष्यता तत्तदनिरूपकत्वं सर्वांशे प्रमात्वं
हेत्वाभासप्रथमलक्षणनिरूपणावसरे भट्टाचार्यैः अभिहितम्‌ । तत्परिष्काररूपः अयं ग्रन्थः ।
उक्तं ग्रन्थकृतैव मङ्गलश्लोके -
38
प्रथमोऽध्यायः

[[49]]

रघुवीरपदद्वन्द्वचिन्तासंतुष्टमानसः ।
श्रीकृष्णतातो निर्वक्ति सर्वांशेऽद्द यथार्थताम्‌ ॥ इति ।
एवं सर्वांशे प्रमात्वम्‌ एवं परिष्कृतम्‌ - यन्निरूपितयत्‌सम्बन्धावच्छिन्नाधेयतानवच्छेदकं
यदनुयोगिकयत्संबन्धावच्छिन्नप्रतियोगितावच्छेदकं वा यत्‌ तन्निष्ठविशेष्यतानिरूपिततत्संबन्धा-
वच्छिन्नतद्धर्मावच्छिन्नप्रकारतानिरूपकत्वशून्यत्वम्‌ इति ।
##### यद्रूपविचारः
“यद्रूपावच्छिन्ननिरूपकताकविषयिता प्रकृतानुमितिप्रतिबन्धकतावच्छेदिका
तद्रूपावच्छिन्नत्वं” इति द्वितीयहेत्वाभासलक्षणस्थयद्रूपपदविचारपरः अयं ग्रन्थः । यद्रूपपदेन
किं ग्राह्यम्‌  इति विचारितम्‌ अत्र । एतावता नोपलब्धः अयं ग्रन्थः ।
##### अवच्छेदकतासरः
अयमपि ग्रन्थः हेत्वाभाससंबद्धः एव । द्वितीयलक्षणे निविष्टं यत्‌ अवच्छेदकत्वं तत्‌
अनतिरिक्तवृत्तित्वमेव ग्राह्यं इति दीधितिकृत्‌ । परन्तु स्वरूपसंबन्धरूपावच्छेदकत्वघटनयापि
लक्षणं निर्दुष्टं भवितुमर्हति इति एतेषां आशयः । प्रतिज्ञातं च मङ्गलश्लोके एव -
“यां दोषचिह्नेऽनतिरिक्तवृत्तिरूपामवच्छेदकतामवोचन्‌ ।
स्वरूपसंबन्धविशेषरूपां तामद्द सम्यक्‌ प्रतिपादयामः ॥”
एवं स्वरूपसंबन्धरूपावच्छेदकत्वकल्पे निष्कृष्टं लक्षणं तावत्‌- “ज्ञानवैशिष्ट्यानवच्छिन्न-
प्रतिबन्धकतानवच्छेदकत्व, असाधारण्यविषयिताभिन्नत्व, सत्प्रतिपक्षविषयिताभिन्नत्व
एतत्‌त्रितयाभावे यद्रूपावच्छिन्ननिरूपकताकविषयितात्वव्यापकत्वं विवक्षणीयम्‌” इति । अयं
च ग्रन्थः गोडा सुब्रह्मण्यशास्त्रिभिः दाक्षिणात्यक्रोडपत्रसंग्रहे प्रकाशितः ।
39
प्रथमोऽध्यायः

[[50]]

##### वादकल्पकः
अयं च ग्रन्थः विशिष्टद्वयाघटितत्वसमर्थनपरः । पूर्वपक्षिणा विशिष्टद्वयाघटितत्वं गुरुभूतं
इति मत्वा निश्चये अवच्छेदकतासंबन्धेन प्रतिबन्धकताविशिष्टान्यत्वमेव निवेशनीयम्‌ इत्युक्तम्‌।
तन्निरसनपरोऽयं ग्रन्थः । अत्र विशिष्टद्वयाघटितत्वं सुष्ठु समर्थितम्‌ । अयं ग्रन्थः
श्रीगोडासुब्रह्मण्यशास्त्रिवर्यैः दाक्षिणात्यक्रोडपत्रग्रन्थे प्रकाशितः ।
##### विशिष्टद्वयाघटितत्वपत्रम्‌ -
अयमपि ग्रन्थः विशिष्टद्वयाघटितत्वसमर्थनपर एव । परन्तु अत्र पूर्वपक्षः भिन्नः
विशिष्टद्वयाघटितत्वशरीरे यादृशविशिष्टविषयकनिश्चयविशिष्टयादृशविशिष्टविषयकनिश्चयत्वे
प्रकृतानुमितिप्रतिबन्धकतानतिरिक्तवृत्तित्वनिवेशापेक्षया लाघवात्‌ तत्र प्रकृतानुमित्यवृत्तित्वमेव
निवेश्यताम्‌ इति । विशिष्टद्वयाघटितत्वशरीरे प्रकृतानुमितिप्रतिबन्धकतानतिरिक्तवृत्तित्वं
समर्थितम्‌।
##### न च विचारः
हेत्वाभासद्वितीयलक्षणे  मेयत्वविशिष्टव्यभिचारादौ अतिव्याप्तिवारणाय
विशिष्टान्तराघटितत्वं निवेशितम्‌ । एवमपि व्यभिचारघटितबाधे आगता अव्याप्तिः तद्वारणाय
न च चतुष्टयकल्पः भट्टाचार्येण दर्शितः । तदुपरि विचारपरः अयं ग्रन्थः ।
##### सजातीयविशिष्टान्तराघटितत्वविचारः -
व्यभिचारघटितबाधे अव्याप्तिवारणायैव भट्टाचार्यैः सजातीयविशिष्टान्तराघटितत्वकल्पः
दर्शितः । तद्विचारपरः अयं ग्रन्थः ।
40
प्रथमोऽध्यायः

[[51]]

##### एतेनेत्यादिकल्पद्वयविचारः
उक्तदोषवारणायैव “एतेन” इत्यादिना जगदीशतर्कालङ्कारोक्तपक्षः एवं मथुरानाथ-
तर्कवागीशोक्तपक्षः च अनूद्द खण्डितः भट्टाचार्येण । तादृशकल्पद्वयपरिष्काररूपः अयं ग्रन्थः।
##### विशेषणत्रयवैयर्थ्यविचारः
द्वितीयहेत्वाभाससामान्यलक्षणे जातित्वेन ह्रदत्वावगाहि“जातिमान्‌ वह्न्यभाववान्‌”
इत्याकारकज्ञानमादाय असंभववारणाय अव्यापकविषयिताशून्यत्वं निवेशितम्‌ , मेयत्वविशिष्ट-
व्यभिचारे अतिव्याप्तिवारणाय विशिष्टान्तराघटितत्वं निवेशितम्‌, वह्न्यभाववज्जलवद्‌वृत्ति-
जलवद्‌ध्रदे अतिव्याप्तिवारणाय विशिष्टद्वयाघटितत्वं निवेशनीयम्‌ । परन्तु प्रतिबन्धकतान-
वच्छेदकविषयिताशून्यत्वनिवेशे उक्तदोषाणां वारणात्‌ इदं विशेषणत्रयं व्यर्थम्‌ इति शङ्कावारणाय
अयं ग्रन्थः विशेषणत्रयसमर्थनपरः ।
अत्र वदन्तिकल्पविचारः -
प्रतिबन्धकताघटितहेत्वाभासलक्षणस्य “निर्वह्निः पर्वतः वह्निमान्‌” इत्यत्र आश्रयासिद्धौ
अव्याप्तिवारणाय “अत्र वदन्ति” कल्पः दीधितिकारेण उक्तः । तल्लक्षणपरिष्काररूपः अयं
ग्रन्थः।
##### अव्यापकविषयिताशून्यत्वपत्रम्‌
हेत्वाभासलक्षणे जातित्वेन ह्रदत्वावगाहि“जातिमान्‌ वह्न्यभाववान्‌” इत्याकारक-
ज्ञानमादाय असम्भववारणाय लक्षणघटकनिश्चये अव्यापकविषयिताशून्यत्वं निवेशनीयम्‌ इत्युक्तं
भट्टाचार्यैः । तादृशाव्यापकविषयित्वशून्यत्वस्य परिष्कारभूतं पत्रम्‌ ।
41
प्रथमोऽध्यायः

[[52]]

##### स्वलक्षणद्वयविचारः
व्यधिकरणधर्मावच्छिन्नाभावस्वीकारपक्षे व्याप्तिलक्षणं कथं भवति इति ज्ञापनाय
दीधितिकारः लक्षणद्वयं प्रणिनाय । तत्र प्रथमं लक्षणं तावत्‌ - “यत्समानाधिकरणाः
साध्यतावच्छेदकावच्छिन्नव्यापकतावच्छेदकप्रतियोगिताकाः यावन्तः अभावाः स्वविशिष्टयावद्धे-
त्वधिकरणान्तर्भावेण प्रतियोगिसमानाधिकरणाः तत्वं” इति ।
द्वितीयलक्षणं तावत्‌ - “यत्समानाधिकरणाः साध्यतावच्छेदकावच्छिन्नव्यापकता-
वच्छेदकरूपावच्छिन्नप्रतियोगिताकाः यावन्तः अभावाः प्रतियोगितावच्छेदकसंबन्धेन प्रतियोगि-
समानाधिकरणाः तत्वं” इति ।
अयं च ग्रन्थः लक्षणद्वयस्य परिष्कारपूर्वकविचारपरः ग्रन्थः ।
सिद्धान्तलक्षणोपाधिविचारः -
सिद्धान्तलक्षणे संयोगसामान्याभावसाध्यकस्थलीय  “यः यदीययावद्विशेषाभाववान्‌
सः तत्सामान्याभाववान्‌” इति सामान्यमुखीव्याप्तौ एकावच्छेदकावच्छेदेन यावद्विशेषाभाव-
वत्वस्य उपाधित्वं प्रोक्तं दीधितिकृता । तदुपरि गदाधरभट्टाचार्यैः “अथ” इत्यादिना पूर्वपक्षं
कृत्वा “अत्र केचित्‌” इत्यादिना  एकं समाधानं अभिधाय वस्तुतस्तु इत्यादिना समाधानान्तरं
अभिहितम्‌। तादृशग्रन्थस्य व्याख्यानरूपः अयं ग्रन्थः ।
संशयपक्षता -
साध्यवत्तानिश्चयत्वावच्छिन्नप्रतिबन्धकतानिरूपितप्रतिबध्यताशाली संशयः पक्षता
इत्युक्तं भट्टाचार्यैः । तत्र अवच्छिन्नत्वं व्यापकत्वरूपं न तु स्वरूपसंबन्धरूपम्‌ । तथा सति
महानसीयवह्निसाध्यकस्थले “महानसीयवह्निमान्‌ वह्निसामान्याभाववान्‌ न वा” इति संशयस्य
42
प्रथमोऽध्यायः

[[53]]

पक्षतात्वानुपपत्तिः, एवं वह्निसाध्यकस्थले “महानसीयवह्निमान्‌ न वा” इति संशयस्य
पक्षतात्वापत्तिः इति दोषद्वयम्‌ उक्तम्‌ । अस्मिन्‌ ग्रन्थे निश्चयत्वं अनुगतं एकं वक्तुं न शक्यते
इत्याशंक्य गदाधरग्रन्थमपि असंगमयन्‌ ।
पञ्चमविषयताविचारः -
अवयवग्रन्थे  प्रतिज्ञालक्षणविचारावसरे लिङ्गत्वाविषयकत्वं  उदाहरणे
अतिव्याप्तिवारणाय पञ्चमविषयताघटितं अभिहितं भट्टाचार्यैः । तथाहि- पक्षतावच्छेदकवच्छिन्न-
विशेष्यतानिरूपितविषयतानिरूपितविषयतानिरूपितविषयतानिरूपितविषयतांशे
(पञ्चमविषयतांशे) विशेषणविधया प्रकृतानुमितिजनकतावच्छेदकतावच्छेदकता-
पर्याप्त्यधिकरणीभूतः यः धर्मः तद्धर्मावच्छिन्नविषयकत्वावच्छिन्नप्रतिबन्धकता-
वच्छेदकविषयताशून्यत्वं एव लिङ्गत्वाविषयकत्वं इति । अस्मिन्‌ ग्रन्थे उक्तपरिष्कारघटकं
यत्‌ तादृशधर्मावच्छिन्नविषयत्वावच्छिन्नत्वमिति तत्‌ तादृशधर्मावच्छिन्नविषयतानिष्ठा-
वच्छेदकताकत्वं वा उत तादृशधर्माश्रयविषयतानिष्ठावच्छेदकताकत्वं वा इति विकल्प्य पूर्वपक्षं
कृत्वा समाधानं च अभिहितम्‌ ।
पञ्चभूतार्थविचारः -
अस्य ग्रन्थस्य प्रतिपाद्दविषयः नैव ज्ञायते । एतावता अयं ग्रन्थः लुप्तः ।
नित्यानित्यदोषसाधारणहेत्वाभासलक्षणविचारः -
साधारणग्रन्थे मिश्रमतनिरूपणावसरे नित्यानित्यदोषसाधारणं हेत्वाभासलक्षणं भट्टाचार्यैः
परिष्कृतं यादृशज्ञानान्तरविशिष्टत्वेन यादृशविशिष्टविषयकनिश्चयस्य प्रकृतानुमितिप्रतिबन्धकता
तादृशज्ञानसहिततादृशविशिष्टज्ञानानधिकरणक्षणवृत्तित्वविशिष्टतादृशविशिष्टपर्याप्तविषयता-
43
प्रथमोऽध्यायः

[[54]]

विरहविशिष्टत्वे सति यादृशविशिष्टनिरूपितविषयतासामान्यं अनुमितिप्रतिबन्धकतावच्छेदकं
तादृशविशिष्टत्वं दोषसामान्यलक्षणम्‌ इति । एतादृशपरिष्कारोपरि विचारः कृतः अस्मिन्‌
ग्रन्थे।
शतकोटिखण्डनम्‌ -
सत्प्रतिपक्षलक्षणे “ह्रदो वह्निमान्‌” इत्यत्र वह्न्यभाववह्न्यभावव्याप्यव्याप्योभयवद्‌ध्रदे
अतिव्याप्तिमाशंक्य प्रतिबन्धकतायां विशिष्टान्तराघटितत्वं निवेशनीयम्‌ इति निष्कर्षः कृतः
शतकोटिकृता । शतकोटिखण्डनाय प्रवृत्तस्य श्रीयादवाद्रि अनन्ताचार्यस्य यः शतकोटि-
खण्डनग्रन्थः सः उक्तनिष्कृष्टपक्षदूषकः नास्ति इति तं ग्रन्थं खण्डितं शतकोटिमण्डनकृता।
अतः उक्तनिष्कृष्टलक्षणे दोषकथनाय शतकोटिखण्डनग्रन्थः श्रीकृष्णताताचार्यैः रचितः । तदुक्तं
मङ्गलश्लोके -
शतकोट्युदितो योऽसौ निष्कर्षोऽन्यैरदूषितो विबुधैः ।
तत्र दुरुद्धरदोषं ब्रूते श्रीकृष्णतातयाचार्यः ॥ इति ।
शतकोटिग्रन्थे प्रतिबन्धकतायामेव विशिष्टान्तराघटितत्वं निवेशनीयम्‌ इत्युक्तम्‌ ।
खण्डनग्रन्थेऽस्मिन्‌ जनकतायामेव तद्देयमिति निष्कर्षः कृतः इति सारम्‌ ।
शतकोटिमण्डनमुण्डनम्‌ -
शतकोटिखण्डनग्रन्थस्य खण्डनं कृत्वा शतकोटिग्रन्थसंरक्षणाय रामशास्त्रिणां शिष्यौ
कुरुच्चि रङ्गाचार्य-शोहत्तूर्‌ विजयराघवाचार्यौ प्रत्येकं शतकोटिमण्डननाम्ना ग्रन्थं लिखितवन्तौ।
तद्‌ग्रन्थद्वयमपि एकनैव शतकोटिमण्डनमुण्डनग्रन्थद्वारा एभिः खण्डितम्‌ ।
44
प्रथमोऽध्यायः

[[55]]

वावदूककुतूहलम्‌ -
प्रकृतग्रन्थः । प्रतिपाद्दांशः प्रागेव निरूपितः अस्मिन्नध्याये ।
सत्प्रतिपक्षविचारः -
अयं ग्रन्थोऽपि सत्प्रतिपक्षलक्षणस्यैव विचाररूपः ग्रन्थः । सत्यन्तदले यत्किञ्चिद्धर्माव-
च्छिन्नपक्षकत्वनिवेशे तादृशधर्मस्य असिद्धत्वमाक्षिप्य किञ्चिद्धर्मावच्छिन्नविशेष्यतेत्यनेन
किञ्चिद्विशेष्यतावच्छेदकतापर्याप्त्यनुयोगितावच्छेदकधर्मावच्छिन्नानुयोगिताकपर्याप्तिकावच्छेद-
कताकविशेष्यता एव निवेश्या इति समाधानम्‌ अभिहितम्‌ । एवं अन्ये अंशाः अपि अत्र
सम्यक्‌ परिशोधिताः वर्तन्ते ।
बाधविचारः -
अनुमानगादाधरीस्थबाधविभाजकलक्षणस्य विचाररूपः ग्रन्थः अयम्‌ ।
राजपुरुषवादः -
व्युत्पत्तिवादे भेदान्वयबोधौपयिकाकांक्षानिरूपणावसरे राजपुरुष इति वाक्यार्थः
निरूपितः। तत्र षष्ठ्यर्थः स्वत्वं प्रकारतया भासते उत संसर्गतया भासते इति विचारः ।
अत्रापि सः एव विचारः कृतः ।
जातिशक्तिवादः -
पदानां शक्तिः जातौ वा व्यक्तौ वा इति निरूपणपरः ग्रन्थः । शक्तिवादस्थभाट्टमत-
निरूपणपरः ग्रन्थः इति भाति । एतावता नोपलभ्यते अयं ग्रन्थः ।
“यत्संशयव्यतिरेकनिश्चयौ” इति अनुमानविचारः -
प्रामाण्यवादे प्रामाण्यनिश्चयस्य प्रवृत्तिहेतुत्वसम्पादनाय “यस्य संशयव्यतिरेकनिश्चयौ
45
प्रथमोऽध्यायः

[[56]]

यत्प्रतिबन्धकौ तन्निश्चयः तद्धेतुः अनुमितौ व्याप्तेरिव” इति सामान्यमुखीव्याप्तिः दर्शिता
दीधितिकृता। तादृशानुमानविचारपरः अयं ग्रन्थः । अयमपि ग्रन्थः एतावता नोपलब्धः ।
विशेषवादार्थः -
दिनकरीये स्वतो व्यावृत्तत्वं स्वभिन्नलिङ्गकस्वविशेष्यकस्वसमानजातीयभेदानुमित्य-
विषयत्वम्‌ इत्युक्तम्‌ । तादृशस्वतोव्यावृत्तत्वस्य परिष्काररूपः ग्रन्थः । तदुक्तं मङ्गलश्लोके -
महादेवप्रोक्ते सहृदयबुधानां सुरुचिरे
विशेषाणां लक्ष्मण्यभिदधुरसाङ्गत्यमिह ये
वचो भङ्गीं तेषां दृढघटितदोषान्‌ प्रकटयन्‌
सुधीः कृष्णाभिख्यो रचयति मुदं सर्वविदुषाम्‌ ॥ इति ।
अनुगमावलिः -
सर्वेषां लक्षणानां अनुगमः अत्र प्रदर्शितः ।
एतावता न्यायशास्त्रीयग्रन्थाः निरूपिताः । इतःपरं व्याकरणग्रन्थाः निरूप्यन्ते ।
परमुखचपेटिखा -
नारायणशब्दः शिवे यौगिकः अतः तच्छब्दः शिवप्रतिपादनपरः न तु भगवतः
श्रीमन्नारायणस्य इति आक्षिप्तं  रामशास्त्रिणा नवकोटिग्रन्थे । तत्र अनुमानमपि दर्शितं
“नारायणशब्दः, शिवपरः, शिववृत्तिधर्मावच्छिन्नप्रतिपादकत्वात्‌, यथा शिवशब्दः” इति। एभिः
शिवपरत्वं नाम किं इत्यादिना विकल्पं कृत्वा उक्तानुमाने साध्याप्रसिद्धिं संपाद्द स्वरूपासिद्धिं
च अभिधीयते ।
46
प्रथमोऽध्यायः

[[57]]

एवं नारायणशब्दस्य योगरूढिः एव अस्मिन्‌ ग्रन्थे साधिता । सा च शिवपरत्वे न
सम्भवति ।
एवं रामनामा इत्यादौ णत्वापत्तिवारणाय मातृभोगीणः इत्यादौ णत्वानुपपत्तिवारणाय
च “रषाभ्यां णो नः समानपदे” “अट्‌कुप्वाङ्‌नुम्‌ व्यवायेऽपि” इति सूत्रयोः विशिष्टार्थं च
अभिहितं वर्तते । तथाहि - “स्वोत्तराडादिभिन्नानुत्तरत्व, स्वोत्तरत्व, स्वावृत्तिपदत्वासमानाधिकरण-
धर्मवत्व एतत्‌त्रितयसंबन्धेन रेफादिविशिष्टनस्य णत्वं स्यात्‌ इति निष्कर्षः” इति । स्वोत्तराडादि-
भिन्नानुत्तरत्वं च स्वोत्तराडादिभिन्नोत्तरत्वसंबन्धावच्छिन्नस्वनिष्ठावच्छेदकताकप्रतियोगिताक-
भेदवत्वरूपम्‌ । स्वावृत्तिपदत्वासमानाधिकरणधर्मवत्वं च स्वविशिष्टधर्मवत्वरूपम्‌ । धर्मे
स्ववैशिष्ट्यं च स्वनिष्ठावच्छेदकताकप्रतियोगिताकभेदवत्वसंबन्धेन । स्वनिष्ठावच्छेदकता
च स्वविशिष्टपदत्वसमानाधिकरणत्वसंबन्धेन । पदत्वे स्ववैशिष्ट्यं च स्वनिष्ठावच्छेदकताक-
प्रतियोगिताकभेदवत्वसम्बन्धेन । स्वनिष्ठावच्छेदकता च आधेयतासंबन्धेन” इति अनुगमोऽपि
दर्शितः । ईदृशानुगमरीत्या व्याकरणसूत्राणां परिष्कारः अन्यत्र कुत्रापि नोपलभ्यते इति
नैयायिकानामपि हृदयङ्गमः ग्रन्थः ।
णत्वचन्द्रिका -
अयं च ग्रन्थः परमुखचपेटिकायां उक्तांशानां वावदूकानां कुतूहलनार्थं कोटिक्रमेण
निरूपणपरः ग्रन्थः । उक्तं हि तत्रैव मङ्गलश्लोके -
णत्वे परोक्तयुक्तीनां दूषणं सम्यगीरितम्‌ ।
तुष्टये वावदूकानां कक्ष्या षष्टिं प्रदर्शये ॥ इति ।
अत्र षष्टिः कोटयः सन्ति । एतद्‌ग्रन्थद्वयमपि अस्मत्पितामहचरणैः प्रकाशितम्‌ ।
47
प्रथमोऽध्यायः

[[58]]

मीमांसाग्रन्थानां परिचयः -
भाट्टदीपिकाटिप्पणी -
खण्डदेवाचार्यकृतस्य भाट्टदीपिकाख्यग्रन्थस्य लघुव्याख्यानरूपः ग्रन्थः ।
नव्यन्यायशैल्या क्‌वचित्परिष्कारगर्भितः ग्रन्थः । अयं ग्रन्थः नैव उपलभ्यते ।
भाट्टसारः -
द्वादशाध्यायानां सङ्‌ग्रहरूपः ग्रन्थः । अनेन ग्रन्थेन समग्रमीमांसाशास्त्रज्ञानं प्राप्तुं शक्नुमः।
अयं च प्रकरणग्रन्थत्वेनापि परिगणितुं शक्यते ।
वेदान्तशास्त्रग्रन्थानां परिचयः
न्यायपरिशुद्धिव्याख्या - सन्न्यायदीपिका -
श्रीमद्वेदान्तदेशिकविरचितन्यायपरिशुद्धिग्रन्थस्य व्याख्यानभूतग्रन्थः अयम्‌ ।
न्यायपरिशुद्धिग्रन्थः तावत्‌ न्यायशास्त्रस्य वेदान्तशास्त्रानुगुणत्वसम्पादनपरः ग्रन्थः । स च
न्यायसूत्रस्यैव व्याख्यानरूपः ग्रन्थः विशिष्टाद्वैतमतरीत्या प्रमाणशोधनग्रन्थः च ।
व्याख्यानग्रन्थस्तावत्‌ अनुमानाध्यायभागपर्यन्त एव उपलभ्यते । तत्रापि केवलव्यतिरेकिनिरसनं,
ख्यातिनिरूपणं इत्यादयः अनेके विचाराः बहुविचारगर्भिताः सन्ति । ख्यातिविचारे
अख्यातिसंवलितयथार्थख्यातिरेव सिद्धान्तः इति महताप्रयासेन व्याख्याने निरूपितं वर्तते ।
न्यायसिद्धाञ्जनव्याख्या - रत्नपेटिका -
अयं च ग्रन्थः प्रमेयशोधनपरः ग्रन्थः श्रीमद्वेदान्तदेशिकविरचित एव । तस्य व्याख्या
नव्यन्यायशैल्या परिष्कारगर्भिता एव इयं रत्नपेटिका । अत्र विशिष्टाद्वैतशब्दार्थविचारः,
48
प्रथमोऽध्यायः

[[59]]

कैवल्यविचारः, श्रीविभुत्वसमर्थनं इत्यादयः अतिरमणीयविचाराः सन्ति । अयं च ग्रन्थः
१८८९ वर्षे ग्रन्थकर्तृणां शिष्यैः श्रीश्रीनिवासताताचार्यैः ग्रन्थलिप्यां प्रकाशितः ।
अखिलशब्दार्थविचारः -
“अखिलभुवनजन्मस्थेमभङ्गादिलीले”त्यादिश्रीभाष्यमङ्गलश्लोकस्थ अखिल-
शब्दार्थविचारपरः अयं ग्रन्थः । सकल, निखिल इत्याद्दनुक्‌त्वा किमर्थं नञ्‌घटित
अखिलशब्दप्रणयनं इति शङ्कां कृत्वा प्रायिकत्वशङ्कानिवृत्त्यर्थम्‌ अखिलेत्युक्तं इति समर्थितम्‌।
एवं सकलादिशब्दानां उद्देश्यतावच्छेदकाश्रयभूयोवृत्तिविधेयव्याप्यैकत्वान्यसंख्याबोधकत्वात्‌
अखिलशब्दस्य तदभावात्‌ अखिलशब्देन प्रायिकत्वशंकानिवृत्तिः भवति इति सूचितम्‌ ।
ब्रह्मशब्दार्थविचारः -
मैसूर्‌ अनन्ताचार्यकृतस्य ब्रह्मपदशक्तिवादस्य खण्डनरूपः अयं ग्रन्थः । अनन्ताचार्यपक्षे
ब्रह्मशब्दः केवलयौगिकः, योगार्थस्तु परममहत्परिमाणम्‌ इति । परन्तु अयं पक्षः पूर्वाचार्याणां
अनभिमतः इति मत्वा ब्रह्मशब्दः योगरूढं, योगार्थः तु बृहत्वं रूढिस्तु ब्रह्मणि इति अस्मिन्‌
ग्रन्थे पूर्वाचार्यसम्मतब्रह्मशब्दार्थः नव्यनैयायिकशैल्या प्रदर्शितः ।
विद्वज्जनविनोदिनी  -
अनन्ताचार्यग्रन्थसमर्थनाय तच्छिष्येण श्रीपुरिसै श्रीरङ्गाचार्येण ब्रह्मपदशक्तिवाद-
व्याख्यानरूपेण एकः ग्रन्थः निर्मितः । तत्र श्रीकृष्णताताचार्यकृतपक्षाणां दूषणं कृतम्‌ । तन्निरसनाय
अयं ग्रन्थः विद्वज्जनविनोदिनी नामकः तैरेव कृतः । अस्मिन्‌ ग्रन्थे श्रीरङ्गाचार्याणां दुराग्रहः
सम्यक्‌ प्रपञ्चितः एतेषां ग्रन्थाध्ययनं विनापि तत्खण्डने प्रयत्नं कृतवन्तः इति विद्वांसः पश्यन्तु
इति धिक्‌कारोऽपि अत्र कृतः । तदुक्तं मङ्गलश्लोके एव -
49
प्रथमोऽध्यायः

[[60]]

ब्रह्मपदशक्तिवादे परकीयेऽस्मत्प्रदर्शितान्दोषान्‌ ।
परिहर्तुमनाः कश्चिद्विदुषां हास्यस्समीक्ष्यतां सर्वैः ॥ इति ।
प्रत्यक्‌त्वादिस्वयंप्रकाशत्वविचारः -
विशिष्टाद्वैतवेदान्ते धर्मिभूतज्ञानस्य स्वप्रकाशत्वं स्वीकृतम्‌ । तदितरस्य सर्वस्य
ज्ञानभास्यत्त्वमेव स्वीकृतम्‌ । इदानीं शङ्का उत्पन्ना यत्‌ प्रत्यक्‌त्वस्य आत्मनिष्ठस्य स्वप्रकाशत्वं
उत नेति । तत्र पक्षद्वयं वर्तते । तादृशपक्षद्वयेऽपि युक्तिप्रदर्शनपरः ग्रन्थः ।
अरुणाधिकरणविचारः -
“अरुणया पिङ्गक्ष्या एकहान्या गवा सोमं क्रीणाति” इति वाक्ये आरुण्यस्य
क्रयभावनाङ्गत्वं कथं इति विचारः पूर्वमीमांसाशास्त्रे विचारितम्‌ । परन्तु आनन्दमयाधिकरणे
भाष्यकारैः अन्यथा वेदान्तमतरीत्या सिद्धान्तः कृतः । तत्र आरुण्यविशिष्टाभिन्नैकहायनी एव
करणतया क्रयभावनायामन्वेति न तु अमूर्तं आरुण्यं इति उक्तम्‌ । एवं तद्वाक्यविचारः अत्र
कृतः ।
आप्रयाणादुपासनानुवृत्तिविचारः -
ब्रह्मविदां प्रारब्धवशात्‌ जन्मान्तरं प्राप्तवां उपासनं आवर्तनीयं वा न वा इति विप्रतिपत्तिः।
नावर्तनीयमिति पूर्वपक्षः । सिद्धान्तस्तु - “प्रयाणान्तमोंकारं अभिध्यायीत” इति श्रुत्या
परमपदप्रयाणपर्यन्तावृत्तेः विधीयमानतया जन्मान्तरेऽपि आवर्तनीयमिति । तथा च ब्रह्मविदां
उपासनानुवर्तनं कर्तव्यं वा न वा इति विचारपरः अयं ग्रन्थः ।
“अनेन जीवने” इति श्रुत्यर्थविचारः -
श्रुतौ “आत्मना” इत्यत्र या तृतीया सा करणे वा उत कर्तरि वा इति विचारः ।
अनन्ताचार्याणां मते - कर्तृत्वार्थिका तृतीया । तत्खण्डनाय अयं ग्रन्थः । अत्र करणे तृतीया
साधिता ।
50
प्रथमोऽध्यायः

[[61]]

प्रतीताप्रतीतावितिपङ्‌क्तिव्याख्यानम्‌ -
श्रुतप्रकाशिकास्थ “प्रतीताप्रतीतौ” इति पङ्‌क्तेः व्याख्यानभूतः लघुग्रन्थः ।
अपर्यवसानवृत्तिविचारः -
सर्वेषां अपि शब्दानां अपर्यवसानवृत्या ब्रह्मपर्यन्तबोधकत्वं अस्ति इति सिद्धान्तः।
तत्साधनपरः अयं ग्रन्थः ।
अनुवर्तमानत्वोपाधिविचारः -
“सत्‌, परमार्थः, अनुवर्तमानत्वात्‌” इत्यनुमानेन अद्वैतिना सतः ब्रह्मणः परमार्थत्वं
साधितम्‌ । अस्मिन्‌ अनुमाने उपाधिः दोषः उक्तः श्रीभाष्ये । तदुपरि विचारपरः ग्रन्थः ।
सत्यत्वादिस्वरूपनिरूपकत्वविचारः -
सत्यत्वं, ज्ञानत्वं, अनन्तत्वं, आनन्दत्वं, अमलत्वं इति पञ्चस्वरूपनिरूपकधर्माणां
लक्षणविचारः अत्र कृतः ।
श्रुतप्रकाशिकापङ्‌क्तिव्याख्यानानि -
श्रुतप्रकाशिकापङ्‌क्तीनां अपेक्षितार्थकथनरूपं व्याख्यानम्‌ ।
सम्प्रदायग्रन्थानां परिचयः
दुरर्थदूरीकरणम्‌ -
वचनभूषणमीमांसायाः खण्डनरूपः ग्रन्थः । सम्प्रदायविरोधिनां बाह्यानां श्रीवेदान्त-
देशिकोपरि विद्दमान ईर्ष्यावशात्‌ कृतानि तन्मतदूषणानि क्रमेण निरस्तानि अनेन ग्रन्थेन ।
अस्मिन्‌ ४० अध्यायाः सन्ति । अत्र रामानुजसिद्धान्तस्य परिरक्षणं कृतम्‌ इति विशेषः ।
51
प्रथमोऽध्यायः

[[62]]

चरमश्लोकाधिकारविचारः -
गीतायां यः  “सर्वधर्मान्‌” इति श्लोकः अस्ति स एव सिद्धान्ते चरमश्लोक इति नाम्ना
व्यवह्रियते । तस्य व्याख्यानं श्रीमद्रहस्यत्रयसारे आचार्यैः विहितमेव । अथापि तदुपरि कृतान्‌
आक्षेपान्‌ निरसितुं अयं ग्रन्थः ।
आनुकूल्यसंकल्पादीनां सन्निपत्योपकारकत्वविचारः -
प्रपत्यङ्गानां आनुकूल्यसंकल्पादीनां सन्निपत्योपकारकत्वं वा आरादुपकारकत्वं वा
इति विचारं कृत्वा सन्निपत्यापकारकत्वं एव इति साधितम्‌ ।
“इयं केवल” इति कारिकाव्याख्या -
“इयं केवललक्ष्मीशोपायत्वप्रत्ययात्मिका” इति न्यायसिद्धाञ्जनकारिकायाः
व्याख्यानरूपः ग्रन्थः । अत्र प्रपत्तेः हेतुत्वं नास्ति इति ये वदन्ति तन्निरासः कृतः इति ध्येयम्‌।
शरणशब्दार्थविचारः -
द्वयस्थ शरणशब्दार्थविचारपरः ग्रन्थः । शरणशब्दः रक्षकपरः इति साधितम्‌ ।
धर्मशास्त्रग्रन्थाः
धर्मनिर्णयः -
ऊढायाः पुनरुद्वाहो धर्मी न वेति विप्रतिपत्तिः । तत्र धर्म एव इति केचन आक्षिपन्ति।
तन्मतनिरसनाय अयं ग्रन्थः ।
दुर्वृत्तधिक्कृतिः -
समुद्रयानं द्विजानां निषिद्धं इति प्रतिपादनपरो ग्रन्थः ।
52
प्रथमोऽध्यायः

[[63]]

वैष्णवत्वनिरूपणम्‌ -
वैष्णवलक्षणप्रतिपादनपरः ग्रन्थः । मन्त्रसालघट्टं वेदान्ताचार्यकृतसत्‌क्रियाकल्पग्रन्थस्य
खण्डनरूपोऽयं ग्रन्थः ।
सन्मार्गकण्टकोद्धारः -
मन्त्रसालघट्टं वेदान्ताचार्यैः प्रपन्नाः मृताः चेत्‌ तेषां सपिण्डीकरणं नानुष्ठेयमित्युक्तम्‌।
किन्तु नारायणबलिरेव अनुष्ठेया इति निर्णीतम्‌ । तस्य खण्डनरूपः ग्रन्थः अयम्‌ ।
सन्मार्गकण्टकोद्धारसंग्रहः -
सन्मार्गकण्टकोद्धारग्रन्थेन कोपाविष्टः श्रीवेदान्ताचार्यः तस्य खण्डनं निरमात्‌ । परन्तु
तत्र मुख्यांशानां पूर्वग्रन्थस्थानामेव संग्रहः अस्य खण्डनाय अलं इति मत्वा ताताचार्यैः अयं
ग्रन्थः रचितः ।
सन्मार्गकण्टकोद्धारटिप्पणी -
कोण्डङ्गि श्रीनिवासतातनामा कश्चित्‌ असूया प्रभावात्‌ सन्मार्गकण्टकोद्धारस्य खण्डनं
“मुनिभावप्रकाशिका” इति नाम्ना अकरोत्‌ । परन्तु तस्मिन्‌ ग्रन्थे असूया एव दृश्यते न तु
स्वस्य खण्डनं इति मत्वा तं श्रीनिवासतातं प्रबोधयितुं सन्मार्गकण्टकोद्धारस्यैव टिप्पणी  लिखिता।
दर्शश्राद्धसञ्चिका -
अयं मन्त्रसालघट्टं वेदान्ताचार्यकृतेः खण्डनरूपः एव ग्रन्थः । तैस्तावत्‌ प्रातःकाले
आधारशक्‌त्यादि तर्पणसमये “ऋक्भूतवसुरुद्र आदित्यस्वरूप” इत्यनुक्‌त्वा अनिरुद्धसङ्कर्षण-
वासुदेव इत्येव पितृतर्पणं अष्टाक्षरवत्‌ उपवीतेनैव कर्तव्यं इति निष्कर्षः कृतः । तत्खण्डनाय
अयं ग्रन्थः।
53
प्रथमोऽध्यायः

[[64]]

दर्शश्राद्धसञ्चिकासमर्थनम्‌ -
दर्शश्राद्धसञ्चिकोपरि कृतानां आक्षेपाणां समाधानाय अयं ग्रन्थः ।
पतिभ्रातृस्वसृपुत्रकर्तृत्वपौर्वापर्यविचारः -
अयमपि ग्रन्थः नैव उपलभ्यते ।
एकदिनैकदेवताकश्राद्धद्वयनिषेधविचारः -
एकस्मिन्‌ दिने एकदेवताकश्राद्धद्वयं न कर्तव्यम्‌ । परन्तु विभिन्नदेवताकश्राद्धद्वयं तु
एकस्मिन्‌ दिने कर्तुं शक्यते । यथा- अष्टका, अन्वष्टकाश्राद्धं (कदाचिदेव भवति) ।
प्रथमोपाकर्मदोषतारतम्यविचारः -
आद्दोपाकृतेः कालनिर्णयार्थं अयं ग्रन्थः रचितः । अत्र ग्रहणशुक्रमूढादिदोषाणां
तारतम्यमपि विचारितम्‌ ।
भगवदाराधनप्रयोगः -
अयं च ग्रन्थः भगवदाराधनप्रक्रियाबोधकग्रन्थः ।
प्रपत्तिप्रयोगः -
प्रपत्यनुष्ठानकाले क्रियमाणायाः प्रक्रियायाः स्वरूपकथनपरः अयं ग्रन्थः ।
सर्वे ग्रन्थाः निरूपिताः इत्यलं विस्तरेण ।
श्रीकृष्णताताचार्याणां शिष्याः -
इदमस्ति वैशिष्ट्यं एतेषां यत्‌ मतत्रयेऽपि शिष्यसन्ततिरेव । कश्चित्‌ अध्यापकः
विशिष्टाद्वैतमेव पाठयति कश्चिच्च अद्वैतं वा द्वैतं वा । परन्तु एते मतत्रयग्रन्थानपि तन्मतानुगुणमेव
पाठयन्ति स्म इति विशेषः एतेषाम्‌ ।
54
प्रथमोऽध्यायः

[[65]]

न्यायशास्त्रीयशिष्याः -
i) तिरुप्पुक्कुलि गोपालताताचार्याः (ग्रन्थकर्तुः पुत्रः)
ii) एलत्तूर्‌ मध्वाचार्यः
iii) काञ्ची रामचन्द्राचार्यः
iv) तुम्बवनं धर्मव्याधार्‌ सुब्रम्हण्यशास्त्रिणः
v) वेंकटरामशास्त्रिणः
vi) परवस्तु वेंकटाचार्यः
vii) कप्यामूर्‌ एम्बार्‌जीयर्‌
viii) काञ्ची ईच्चम्बाडि कुण्डलं नरसिंहाचार्यः
ix) देसूर्‌ वरदाचार्यः
x) श्रीरङ्गं भीमाचार्यः इत्यादयः अनेके पण्डिताः ।
व्याकरणशास्त्रीयशिष्याः -
i) पिल्लैपाक्‌कम्‌. गोपालाचार्याः
ii) कलत्तूर्‌. यज्ञदीक्षितः
iii) मेल्‌पाक्‌कम्‌. वीरराघवताताचार्यः
iv) अय्या. राजगोपालताताचार्यः
v) मध्वकृष्णाचार्यः
vi) श्रीमुष्णम्‌. भूवराहाचार्यः
vii) धर्मव्याधार्‌ सुब्रम्हण्यशास्त्रिणः इत्यादयः अनेके ।
55
प्रथमोऽध्यायः

[[66]]

मीमांसाशास्त्रीयशिष्याः -
i) नावल्पाक्‌कम्‌. रामानुजताताचार्यः
ii) तिरुप्पुक्‌कुळि गोपालताताचार्यः
iii) बुच्चि रङ्गनाथाचार्यः
iv) पौण्डरीकपुरं आण्डवन्‌ श्रीनिवासमहादेशिकन्‌
v) विल्लियंपाक्‌कम्‌ गोपालताताचार्यः इत्यादयः अनेके ।
वेदान्तशास्त्रीयशिष्याः
i) विल्लियंपाक्‌कम्‌. गोपालताताचार्यः
ii) तिरुप्पुक्‌कुळि. गोपालताताचार्यः
iii) विल्लियंपाक्‌कम्‌. राघवताताचार्यः
iv) तण्ड्री. श्रीनिवासताताचार्यः
v) अय्या. रघुनाथताताचार्यः
vi) चेल्लम्‌. ताताचार्यः
vii) मन्त्रसालघट्टं. चक्रवर्ति यज्ञवराहाचार्यः
viii) नडादूर्‌. नरसिंहाचार्यः
ix) मण्डपम्‌. श्रीनिवासाचार्यः
x) कोण्णङ्गि. वाधूलराजगोपालाचार्यः
xi) अवलूर्‌. तिरुवेङ्कटाचार्यः
xii) श्रीरङ्गं. वेदान्ताचार्यः
56
प्रथमोऽध्यायः

[[67]]

अद्वैतमतशिष्याः (ग्रन्थाः - अद्वैतसिद्धिः, ब्रह्मानन्दीयम्‌, खण्डनम्‌)
i) धर्मव्याधार्‌. सुब्रम्हण्यशास्त्रिणः
ii) वेंकटरामशास्त्रिणः
द्वैतमतशिष्याः (ग्रन्थाः - न्यायामृतम्‌, वनमालामिश्रीयम्‌)
i) एलत्तूर्‌. मध्वाचार्यः
ii) काञ्ची रामचन्द्राचार्यः
iii) श्रीरङ्गं. भीमाचार्यः
एवं अनेके जनाः द्रविडभाषाध्ययनार्थं एतेषां चरणारविन्दं प्राप्तवन्तः इति अस्ति
महती कीर्तिः श्रीकृष्णताताचार्याणाम्‌ ।
एतेषां वादकुशलत्वमपि सुदूरं विचारितमेव प्राक्तनाचार्यैः इति न तत्र मम लेखनव्यापारः।
बिरुदः -
i) विद्वन्मणिः - एतेषां आचार्यपादैः श्रीश्रीनिवासयतिसार्वभौमैः प्रदत्ता ।
ii) महामहोपाध्यायः - महाराणी. विक्टोरिया ।
iii) अपरदेशिकः - मैसूर्‌ राजसभायां पण्डितैः प्रदत्तः
ग्रन्थकर्तुः वंशवृक्षः
वंशवृक्षः
श्रीमन्नारायणः
ब्रह्मा
अङ्गिरसः
शठमर्षणः
 
 
 
 
57
प्रथमोऽध्यायः
 

[[68]]

विष्णुवृद्धः
शठमर्षणः
वेदान्तमुनिः
ब्रह्मतन्त्रः
सुदर्शनः
पुण्डरीकः
श्रीशैलाधीशः
वेङ्कटाधीशः
श्रीशैलाधीशः
वेङ्कटाधीशः
शठमर्षणः
वेङ्कटनाथः
विष्णुवृद्धः
ब्रह्मतन्त्रः
वेङ्कटाधीशः
पङ्कजाक्षः
श्रीशैलाधीशः
 
 
 
 
 
 
 
 
 
 
 
 
 
 
 
 
 
 
58
प्रथमोऽध्यायः

[[69]]

ईश्वरमुनिः
नाथमुनिः             विशिष्टाद्वैतप्रवर्तकः
ईश्वरभट्टः
यामुनमुनिः
दैवत्तुक्‌करसुनम्बि
तिरुमलैनम्बि
                                       पिल्लान्‌ रामानुजशिष्यः
पुण्डरीकाक्षः
शठकोपदेशिकः
पद्माक्षः
          तिरुमलैश्रीनिवासाचार्यः           वेदान्तदेशिकानां शिष्यः
नरसिंहदेशिकः
रामानुजदेशिकः
नरसिंहदेशिकः
तातदेशिकः
तिरुमलैनम्बि
श्रीनिवासदेशिकः
 
 
 
 
 
 
 
 
 
 
 
 
 
 
 
 
 
 
59
प्रथमोऽध्यायः

[[70]]

तातदेशिकः
वेङ्कटदेशिकः
सुन्दरदेशिकः
श्रीनिवासताताचार्यः
पञ्चमतभञ्जनतातदेशिकः
लक्ष्मीकुमारतातदेशिकः
श्रीनिवासतातदेशिकः
लक्ष्मीकुमारतातदेशिकः
गोपालतातदेशिकः
श्रीकृष्णतातदेशिकः
     देशिकताताचार्यः ग्रन्थकर्तुः पिता
     श्रीकृष्णताताचार्यः ग्रन्थकर्ता
    श्रीगोपालताताचार्यः  ग्रन्थकर्तुः पुत्रः
एवं जीवनकाले सर्वं शास्त्रपोषणं पठनपाठनग्रन्थलेखनद्वारा, एवं सर्वदा
श्रीदेवाधिराजकैकर्यं श्रीमद्वेदान्तदेशिकसन्निधिपरिरक्षणं तत्र नित्याराधरणार्थं परिश्रमः, एवं
त्रिंशद्वर्षाधिककालं  श्रीदेवाधिराजस्वामिसन्निधिश्रीकार्यपदव्याः अलङ्करणम्‌ इत्येवं
सर्वबुधजनसंमानितत्वेन स्थितैः आचार्यैः श्रीदेवाधिराजस्य पवित्रोत्सवतीर्थदिने भाद्रपदशुक्‌लपक्षे
षष्ठ्यां तिथौ (A.D.1889)६७ वयसि सूर्यास्तमनसमये भगवतः श्रीमतः देवाधिराज-
पदारविन्दाख्यं यत्‌ स्वस्थानं तदविन्दन्त इति शम्‌ ।
===000===
 
 
 
 
 
 
 
 
 
 
 
 
 
60
प्रथमोऽध्यायः

[[71]]

द्वितीयोऽध्यायः
61
द्वितीयोऽध्यायः

[[द्वितीयोऽध्यायः]]

.
श्रीः
रघुवीरपदद्वन्द्वचिन्तासन्तुष्टमानसः ।
श्रीकृष्णतातस्तनुते वावदूककुतूहलम्‌ ॥
सत्प्रतिपक्षलक्षणे वह्न्यभाववद्‌वह्न्यभावव्याप्यव्याप्यवत्कालीनह्रदो वह्निमान्‌ इत्यत्र
वह्न्यभावव्याप्यव्याप्यवत्तादृशह्रदे अतिव्याप्तिः ॥१॥
न च प्रतिहेतुव्यापकत्वप्रकारतानिरूपितसाध्याभावनिष्ठविशेष्यत्वानिरूपकज्ञान-
वैशिष्ट्यानवच्छिन्नत्वस्य प्रतिबन्धकतायां निवेशनीयतया न दोषः ।
घटाभावव्याप्यव्याप्यवान्‌ वह्न्यभाववान्‌ घटाभावव्याप्यव्याप्यवाश्चं तादृशह्रदः इति
ज्ञानसाधारण्यानुरोधेन ज्ञानविशिष्टज्ञानत्वेनैव तादृशज्ञानस्य प्रतिबन्धकत्वात्‌ । ज्ञानवैशिष्ट्यं
च - स्ववृत्तिधर्मविशिष्टत्व, सामानाधिकरण्य, कालिकविशेषणत्व एतत्‌त्रितयसम्बन्धेन । वृत्तिश्च
स्वावच्छिन्नप्रतियोगिताकाभावव्याप्यव्याप्यव्यापकत्वविशिष्टस्वरूपसंबन्धावच्छिन्नवह्न्यभावत्वा-
वच्छिन्नप्रकारतानिरूपकत्वसंबन्धेन । धर्मवैशिष्ट्यं च - स्वावच्छिन्नप्रतियोगिताकाभाव-
व्याप्यव्याप्यत्वावच्छिन्नप्रकारतानिरूपिततादृशह्रदत्वावच्छिन्नविशेष्यतानिरूपकत्वसम्बन्धेन।
प्रतिहेतुव्यापकेत्यादि सत्प्रतिपक्षसङ्‌ग्रहाय प्रतिहेतुव्यापकत्वप्रकारतानिरूपित-
साध्याभावनिष्ठविशेष्यत्वानिरूपकत्वोपादानम्‌ ।
अत्र यद्दपि वह्न्यभावव्याप्यव्याप्येत्यत्र वह्न्यभावव्याप्यत्वस्य प्रतिहेतुव्यापक-
साध्याभावसामानाधिकरण्यरूपस्य घटकत्वेन१ तद्दोषतादवस्थ्यम्‌ ।
१. घटकत्वे - इति पाठभेदः (c)

[[73]]

वह्न्यभावव्याप्यव्याप्यवान्‌ वह्न्यभाववान्‌ इत्यादिज्ञानस्यापि तादृशविशेष्यता-
निरूपकत्वात्‌ ।
तथापि धर्मविशिष्टान्या या ज्ञाननिष्ठावच्छेदकता तदनिरूपकत्वं प्रतिबन्धकताविशेषणं
पर्यवसितमिति न दोषः । धर्मवैशिष्ट्यं च स्वनिष्ठावच्छेदकताकप्रतियोगिताकभेदवत्वसंबन्धेन।
स्वनिष्ठावच्छेदकता - स्वावच्छिन्ननिरूपितव्यापकत्वप्रकारतानिरूपितसाध्याभावत्वावच्छिन्न-
विशेष्यतावृत्तिभेदप्रतियोगितावच्छेदकत्वसंबन्धेन । अवच्छेदकता च - अवच्छेदकतासम्बन्धेन।
इत्थं च जलव्यापको वह्न्यभाव इत्यादि ज्ञानीयविषयतायाः तादृशप्रतिबन्धकता-
वच्छेदकतावच्छेदकघटकत्वविरहात्‌ न दोष इति वाच्यम्‌ ॥ २ ॥
एवमपि वह्न्यभावव्याप्यव्याप्यव्यापकवह्न्यभावकालीनह्रदः वह्निमान्‌ इत्यत्र
वह्न्यभावव्याप्यव्याप्यवत्तादृशह्रदेऽतिव्याप्तेः । घटाभावव्याप्यव्याप्यव्यापको वह्न्यभावः
घटाभावव्याप्यव्याप्यवांश्च तादृशह्रदः इति ज्ञानसाधारण्यानुरोधेन तादृशज्ञानस्य
ज्ञानविशिष्टज्ञानत्वेनैव प्रतिबन्धकत्वात्‌ । ज्ञानवैशिष्ट्यं च प्रागुक्तत्रितयसंबन्धेन । तत्र वृत्तिश्च
स्वावच्छिन्नप्रतियोगिताकाभावव्याप्यव्याप्यव्यापकत्वप्रकारतानिरूपितवह्न्यभावत्वा-
वच्छिन्नविशेष्यतानिरूपकत्वसंबन्धेन। धर्मवैशिष्ट्यं पूर्वोक्तसंबन्धेन ॥ ३ ॥
न च यद्रूपावच्छिन्नविषयितायां ज्ञानवैशिष्ट्यावच्छिन्नप्रतिबन्धकतावच्छेदकत्व, प्रतिहेतु-
व्यापकसाध्याभावसमानाधिकरणप्रतिहेतुविषयिताविशिष्टान्यत्व उभयाभाववत्वं निवेशनीयम्‌
इति न दोषः । विषयितावैशिष्ट्यं - निरूपितत्वतादात्म्यान्यतरसंबन्धेन इति वाच्यम्‌ ॥ ४ ॥
ह्रदो वह्मिमान्‌ इत्यत्र वह्न्यभावाभाववदवृत्तिमद्‌ध्रदे अव्याप्तेः । “अभाववद्‌व्यापको
63
द्वितीयोऽध्यायः

[[74]]

वह्न्यभावः” इति ज्ञानकालीन ज्ञानीयतया वह्न्यभावाभाववदवृत्तिमद्‌ध्रदविषयितायाः अपि
ज्ञानवैशिष्ट्यावच्छिन्नप्रतिबन्धकतावच्छेदकत्वसत्वात्‌ ॥ ५ ॥
न च प्रतिहेतुव्यापकसाध्याभावसमानाधिकरणप्रतिहेतुविषयिताविशिष्टान्य-
विषयितानिष्ठज्ञानवैशिष्ट्यावच्छिन्नप्रतिबन्धकत्वीयावच्छेदकत्वसम्बन्धावच्छिन्नसत्यन्तदलघटक-
प्रतिबन्धकत्वनिष्ठप्रतियोगिताकात्यन्ताभावस्यैव यद्रूपावच्छिन्ननिरूपकताकविषयितायां निवेशनीयतया
न दोषः । वह्न्यभावव्याप्यव्याप्यवत्तादृशह्रदविषयितायाः उक्तसम्बन्धेन तादृशप्रतिबन्धकतावत्त्वात्‌।
अनुगमस्तु- विशिष्टपक्षग्रहत्वाव्यापकविशिष्टसाध्यग्रहत्वाव्यापकपक्षसाध्यवैशिष्ट्यग्रहत्व-
व्यापकप्रतिबध्यतानिरूपितप्रतिबन्धकतावृत्तिरूपवत्त्वम्‌ तत्त्वम्‌ । वृत्तिश्च स्वनिष्ठावच्छेदकता-
कप्रतियोगिताकभेदवत्त्व, स्वावच्छिन्ननिरूपकताकविषयितावृत्त्यभावप्रतियोगित्वोभयसम्बन्धेन ।
स्वनिष्ठावच्छेदकता स्वविशिष्टनिश्चयनिष्ठभेदप्रतियोगितावच्छेदकत्वसम्बन्धावच्छिन्ना।
अवच्छेदकता च स्वरूप-स्वनिरूपितप्रतिबध्यतावच्छेदकावच्छिन्नप्रतिबध्यतानिरूपित-
प्रतिबन्धकतावच्छेदकविषयित्वावच्छिन्नानुमितिनिष्ठजन्यतानिरूपितजनकत्वोभयसम्बन्धावच्छिन्ना।
अभावप्रतियोगिता च प्रतिहेतुव्यापकसाध्याभावसमानाधिकरणप्रतिहेतुविषयता-
विशिष्टान्यविषयतानिष्ठज्ञानवैशिष्ट्यावच्छिन्नप्रतिबन्धकत्वीयावच्छेदकत्वसम्बन्धावच्छिन्ना इति
वाच्यम्‌ ॥६ ॥
वह्न्यभावाभावव्यापकीभूताभावप्रतियोगिजलवद्‌ध्रदे व्यापकसामानाधिकर-
ण्यरूपव्याप्तिघटितह्रदव्याप्यवद्‌वह्न्यभावे तादृशह्रदावृत्तित्वव्याप्यवद्‌वह्नौ चाव्याप्तेः॥ ७ ॥
न च तत्तद्विषयताभिन्नविषयतानिष्ठज्ञानवैशिष्ट्यावच्छिन्नप्रतिबन्धकत्वीया-
वच्छेदकतासम्बन्धावच्छिन्नत्वमेव प्रतियोगितायां निवेश्यमिति नोक्तदोष इति वाच्यम्‌॥८॥
64
द्वितीयोऽध्यायः

[[75]]

एवमपि जलव्यापकधूमाभावसमानाधिकरणजलव्यापकवह्न्यभावव्याप्यस-
मानाधिकरणतादृशजलव्यापकवह्न्यभावकालीनह्रदः वह्निधूमोभयवानित्यत्र तादृश-
जलवत्तादृशह्रदेऽतिव्याप्तेः । तादृशविशिष्टविषयतायाः प्रतिहेतुव्यापकेत्यादिविषयताविशिष्टा-
न्यत्वविरहात्‌ वह्निवैशिष्ट्यावगाहिबुद्धिप्रतिबन्धकताघटितविशिष्टान्तराघटितत्वसत्त्वात्‌ ॥ ९ ॥
न च धर्मविशिष्टान्यत्व, ज्ञानवैशिष्ट्यावच्छिन्नप्रतिबन्धकत्वोभयाभाववत्त्वं निश्चये निवेश्यमिति
न दोषः । धर्मवैशिष्ट्यं च स्वनिष्ठावच्छेदकताकप्रतियोगिताकभेदवत्त्वसम्बन्धेन । स्वनिष्ठावच्छेदकता
च स्वविशिष्टरूपविशिष्टत्वसम्बन्धावच्छिन्ना । रूपे स्ववैशिष्ट्यं स्वसमानाधिकरणाभाव-
प्रतियोगितावृत्तित्वसम्बन्धेन । प्रतियोगितावृत्तित्वं च स्वावच्छिन्ननिरूपकताकविषयिता१-
वच्छिन्नत्वसम्बन्धेन  ।  स्वाधिकरणत्वं  च  -  स्वविशिष्टपक्षतावच्छेदका-
वच्छिन्नविशेष्यतानिरूपकभ्रमभिन्नत्वसम्बन्धेन । विशेष्यतायां स्ववैशिष्ट्यं स्वविशिष्टप्रकारता
निरूपकत्वसम्बन्धेन । प्रकारतायां स्ववैशिष्ट्यं स्वावच्छिन्नप्रकारतानिरूपितव्यापकत्वप्रका-
रतानिरूपितसाध्याभावप्रकारतानिरूपितसामानाधिकरण्यप्रकारतानिरूपितत्व,
स्वावच्छिन्नत्वोभयसम्बन्धेन । यदि च ह्रदनिष्ठजलव्यापकवह्न्यभावसमानाधिकरणजलादेः
वह्न्यभावाभावव्यापकीभूताभावप्रतियोगिजलवद्‌ध्रदादेश्चासङ्‌ग्रह  इत्युच्यते, तदा
स्वनिष्ठावच्छेदकताकप्रतियोगिताकतत्तद्‌भेदान्यतमसम्बन्धेन धर्मवैशिष्ट्यं निवेश्यम्‌। एकभेदः
प्रागुक्तः । भेदान्तरेषु स्वविशिष्टरूपविशिष्टेत्यादिकं तुल्यम्‌ । स्वाधिकरणत्वं स्वविशिष्ट-
विशेष्यतानिरूपितपक्षतावच्छेदकावच्छिन्नप्रकारतानिरूपकत्वसम्बन्धेन । विशेष्यतायां स्ववैशिष्ट्यं
प्रागुक्तेन प्रकारतायां स्ववैशिष्ट्यघटकसम्बन्धेन । एवं साध्याभावाभावव्यापकीभूता-
१. विषयित्वावच्छिन्नत्वसं न- पाठभेदः (c)
65
द्वितीयोऽध्यायः

[[76]]

भावप्रतियोगित्वावच्छिन्नस्वावच्छिन्नप्रकारतानिरूपितपक्षतावच्छेदकावच्छिन्नविशेष्यता-
निरूपकत्वसम्बन्धेनेत्यादिकमूह्यमिति ।
यदि च वह्न्यभावव्याप्यव्याप्यत्वरूपतादृशधर्मविशिष्टत्वस्य वह्न्यभाववद्‌-
वह्न्यभावव्याप्यव्याप्यवत्कालीनह्रदपक्षके वह्न्यभावव्याप्यव्याप्यवत्तादृशपक्षविषयकज्ञानेऽपि
सत्त्वेनातिव्याप्तितादवस्थ्यमिति विभाव्यते, तदा प्रागुक्तस्वनिष्ठावच्छेदकताकप्रतियोगिताकभेदवत्त्व,
स्वविशिष्टपक्षतावच्छेदकावच्छिन्नविशेष्यतानिरूपकत्वोभयसम्बन्धेनैव धर्मवैशिष्ट्यं विवक्षणीयम्‌।
पक्षनिष्ठप्रतिहेतुव्यापकसाध्याभावसमानाधिकरणप्रतिहेतुत्वादेः सङ्‌ग्रहाय प्रागुक्तभेदान्तरैस्सह
स्वविशिष्टविशेष्यतानिरूपितपक्षतावच्छेदकावच्छिन्नप्रकारतानिरूपिकत्वादिकमन्तर्भाव्य
१तत्तदुभयान्यतमसम्बन्धेनैव धर्मवैशिष्ट्यं वाच्यम्‌ । यद्दपि उभयान्यतमत्वमुभयभिन्नभिन्नत्वरूपं
अप्रसिद्धम्‌ । उभयभिन्नत्वस्य केवलान्वयित्वात्‌ । तत्तदुभयावृत्तिधर्मशून्यत्वं च प्रत्येकमात्रसाधारणमिति
प्रागुक्तातिव्याप्तितादवदस्थ्यम्‌ । तथापि तत्तदुभयवत्त्वसम्बन्धावच्छिन्नस्वनिष्ठावच्छेदक-
ताकप्रतियोगिताकभेदकूटवत्त्वसम्बन्धावच्छिन्नस्वनिष्ठावच्छेदकताकप्रतियोगिताकभेदवत्त्वसम्बन्धेन
धर्मविशिष्टत्वं वाच्यमिति न काचिदनुपपत्तिरिति वाच्यम्‌ ॥१०॥
सर्वं गगनवदित्यत्र प्रतिहेतुव्यापकसाध्याभावसमानाधिकरणप्रतिहेतुमद्‌घटादेरपि
सत्प्रतिपक्षतया तत्राव्याप्तेः । सर्वत्वरूपपक्षतावच्छेदकावच्छिन्नविशेष्यताघटित-
तादृशविषयकत्वाव्यापकविषयताशून्यत्वस्य उक्तविशिष्टविषयकज्ञाने असत्त्वेन तत्र उक्तधर्मविशिष्टा-
न्यत्वस्य ज्ञानवैशिष्ट्यावच्छिन्नप्रतिबन्धकत्वस्य च सत्त्वात्‌ । पक्षतावच्छेदकावच्छिन्नत्वस्थाने
किञ्चिद्‌धर्मावच्छिन्नविषयतानिवेशेऽपि तादृशप्रतिहेतुमत्पटादिविषयकज्ञाने तादृशप्रतिहेतुमद्‌घटादि-
१. तदुभय - पाठभेदः (c)
66
द्वितीयोऽध्यायः

[[77]]

विषयकत्वासत्त्वेन तद्दोषतादवस्थ्यम्‌ । (एवमेकरूपेण प्रतिबन्धकत्वानुपगमेवह्न्यभाववद्‌वह्न्य-
भावव्याप्यव्याप्यवानिति निश्चयकालीन “ह्रदो वह्न्यभावव्याप्यव्याप्यवानिति” निश्चयेऽपि
ज्ञानवैशिष्ट्यानवच्छिन्नप्रतिबन्धकतायाः एव सत्त्वेनातिव्याप्तितादवस्थ्यम्‌)१ ॥११॥
न च विशिष्टान्तरविषयित्वाव्यापकत्वस्य प्रतिबन्धकतायां निवेशनीयतया ततः
एवोक्तातिव्याप्तिवारणसम्भवः , वह्न्यभाववदिन्धनाभावव्याप्यव्याप्यवत्कालीन
इन्धनाभावव्याप्यव्याप्यवत्तादृशह्रदरूपविशिष्टान्तरविषयिताव्यापकत्वस्य तादृशप्रतिबन्धकतायां
सत्त्वात्‌ । वह्न्यभावव्याप्यव्याप्यवान्‌ वह्न्यभाववान्‌ वह्न्यभावव्याप्यव्याप्यवांश्चतादृशह्रदः,
इन्धनाभावव्याप्यव्याप्यवान्‌ वह्न्यभाववान्‌ इन्धनाभावव्याप्यव्याप्यवांश्च तादृशहृदः इत्यादि
निश्चयानामेकरूपेण प्रतिबन्धकत्वात्‌ । यद्दपि जलव्यापकवह्न्यभावसमानकालीनजलवद्‌ध्रद-
विषयताव्यापकतामादाय प्रसक्ताव्याप्तेः  विशिष्टान्तरविषयतायां प्रतिहेतुव्यापकसाध्याभाव-
समानाधिकरणप्रतिहेतुविषयताविशिष्टान्यत्व, ज्ञानवैशिष्ट्यावच्छिन्नप्रतिबन्धकतावच्छेदकत्वोभयाभावं
निवेश्य वारणे साध्याभावाभावव्यापकीभूताभावप्रतियोगीप्रतिहेतुमत्पक्षे मेयत्वविशिष्टेऽतिव्याप्तिः,
केवलतादृशसत्प्रतिपक्षविषयतायाः निरुक्तोभयाभाववत्त्व विरहात्‌ । अतः स्वावच्छिन्नविषयकत्वा-
व्यापकविषयताशून्यज्ञानीयत्वस्य विशिष्टान्तरविषयतायां निवेशनीयतयाऽतिव्याप्तितादवस्थ्यम्‌ ।
यदि च धर्मविशिष्टान्यत्वमेव विशिष्टान्तरविषयतायां निवेशनीयम्‌ । धर्मवैशिष्ट्यं च
स्वावच्छिन्नप्रकारतानिरूपितव्यापकत्वप्रकारतानिरूपितसाध्याभावत्वावच्छिन्नविशेष्यता-
निरूपकत्वावच्छिन्नज्ञाननिष्ठावच्छेदकताकप्रतिबन्धकतावच्छेदकत्व, स्वनिष्ठावच्छेदक-
१. अयं भागः कर्गजमातृकायां नास्ति । (c)
67
द्वितीयोऽध्यायः

[[78]]

ताकप्रतियोगिताकभेदवत्त्वोभयसम्बन्धेन । स्वनिष्ठावच्छेदकता च स्वविशिष्टविषयताविशिष्टत्व-
सम्बन्धावच्छिन्ना । विषयतायां स्ववैशिष्ट्यं च स्वावच्छिन्नप्रकारतानिरूपितव्यापकत्वप्रकारता
निरूपितसाध्याभावत्वावच्छिन्नप्रकारतानिरूपितसामानाधिकरण्यप्रकारतानिरूपितत्व,
स्वावच्छिन्नत्वोभयसम्बन्धेन । विषयतावैशिष्ट्यं च निरूपितत्वतादात्म्यान्यतरसम्बन्धेन । इत्थं च
नोक्तातिव्याप्त्यवकाशः (न वा वह्न्यभावाभावव्यापकीभूताभावप्रतियोगि जलवद्‌ध्रदे
मेयत्वविशिष्टेऽतिव्याप्तिः)  इत्युच्यते, तदा जलव्यापकेत्यादिसत्प्रतिपक्षे मेयत्वविशिष्टेऽतिव्याप्तिः।
केवलसत्प्रतिपक्षविषयतायाः शैवालत्वात्‌मकतादृशधर्मविशिष्टत्वात्‌ । एकरूपेण प्रतिबन्धकत्वात्‌।
यदि ज्ञानत्वविशिष्टत्वमेव विशिष्टान्तरविषयतायां   निवेश्यम्‌ ।  वैशिष्ट्यं च
स्वनिष्ठावच्छेदकताकप्रतियोगिताकभेदवत्त्वसम्बन्धेन । स्वनिष्ठावच्छेदकता च
स्वाश्रयनिष्ठधर्मविशिष्टावच्छेदकताकप्रतिबन्धकतावच्छेदकत्व, स्वनिष्ठावच्छेदकताक-
प्रतियोगिताकभेदवत्वोभयसम्बन्धेन । स्वाश्रयनिष्ठावच्छेदकतायां धर्मवैशिष्ट्यं च
स्वावच्छिन्नप्रकारतानिरूपितव्यापकत्वप्रकारता निरूपितसाध्याभावनिष्ठविशेष्यता-
निरूपकत्वावच्छिन्नत्वसम्बन्धेन । स्वनिष्ठावच्छेदकता च स्वाश्रयविषयधर्मविशिष्टत्व-
सम्बन्धावच्छिन्ना।  धर्मवैशिष्ट्यं च स्वविशिष्टविषयताविशिष्टत्वसम्बन्धेन। विषयतायां स्ववैशिष्ट्यं
स्वावच्छिन्नप्रकारतानिरूपितव्यापकत्वप्रकारतानिरूपितसाध्याभावप्रकारतानिरूपित-
सामानाधिकरण्यप्रकारतानिरूपितत्व, स्वावच्छिन्नत्वोभयसम्बन्धेन । विषयतावैशिष्ट्यं च१
स्वनिरूपितत्व, तादात्म्यान्यतरसम्बन्धेन इत्युच्यते,
१. “स्व” इति नास्ति - पाठभेदः
68
द्वितीयोऽध्यायः

[[79]]

तदा पक्षव्याप्यवत्साध्याभावे, पक्षावृत्तित्वव्याप्यवत्साध्ये च व्यापकसामानाधिकरण्यघटिते
च अव्याप्तिः । उक्तसम्बन्धसमशीलसम्बन्धान्तरावच्छिन्नस्वनिष्ठावच्छेदकताकप्रति-
योगिताकभेदघटितकूटवत्त्वसम्बन्धेन ज्ञानत्ववैशिष्ट्यनिवेशेऽपि शैवालव्यापकवह्न्य-
भावसमानाधिकरणशैवालवद्‌ध्रदविषयतामादाय जलव्यापकवह्न्यभावसमानाधिकरण-
जलवद्‌ध्रदादावव्याप्तिर्दुर्वारा । अतः स्वावच्छिन्नविषयकत्वाव्यापकविषयताशून्यज्ञानीयत्वमेव
विशिष्टान्तरविषयितायां निवेश्यमित्यतिव्याप्तितादवस्थ्यमेव ।
तथापि स्वावच्छिन्ननिरूपकताकविषयि१त्वाव्यापकविषयतावत्त्वसम्बन्धावच्छिन्नस्वनिष्ठ-
प्रतियोगिताकात्यन्ताभाववज्ज्ञानीयत्वमेव विशिष्टान्तरविषयितायां निवेश्यम्‌ । स्वावच्छिन्न-
निरूपकताकविषयित्वे च धर्मवैशिष्ट्यं देयम्‌ । वैशिष्ट्यं च स्वविशिष्टविषयतानिरूपितत्वसम्बन्धेन।
विषयतायां स्ववैशिष्ट्यं च स्वविशिष्टविषयताविशिष्टत्वसम्बन्धेन । विषयतायां स्ववैशिष्ट्यं
स्वावच्छिन्नप्रकारतानिरूपितव्यापकत्वप्रकारतानिरूपितसाध्याभावप्रकारतानिरूपित
सामानाधिकरण्यप्रकारतानिरूपितत्वस्वावच्छिन्नत्वोभयसम्बन्धेन । विषयतावैशिष्ट्यं च
निरूपितत्वतादात्म्यान्यतरसम्बन्धेन । यद्दपि एवं सति वह्न्यभावाभावव्यापकीभूताभावप्रतियोगि-
जलवद्‌ध्रदादावव्याप्तिः, साध्याभावाभावव्यापकीभूताभावप्रितयोगित्वावच्छिन्नस्वावच्छिन्नविषयता-
विशिष्टविषयतानिरूपितत्वाद्दन्यतमसम्बन्धेनैव  धर्मवैशिष्ट्यं निवेश्य उक्तदोषवारणेऽपि प्रागुक्त
वह्निधूमोभयसाध्यकस्थलीयमहाविशिष्टेऽतिव्याप्तिः । तदीयविषयतायाः धर्मविशिष्टत्वात्‌ ।
१. विषयकत्व- प.भे.
69
द्वितीयोऽध्यायः

[[80]]

यदि च प्रागुक्तस्वनिष्ठावच्छेदकताकप्रतियोगिताकभेद, स्वविशिष्टपक्षतावच्छेदका-
वच्छिन्नविशेष्यतानिरूपकत्वोभयाद्दन्यतमसम्बन्धेन धर्मविशिष्टज्ञानीयत्वमेव स्वावच्छिन्न-
निरूपकताकविषयितायां निवेश्यते इति न दोषः इत्युच्यते ।
तदा सर्वमाकाशवदित्यत्र प्रतिहेतुव्यापकसाध्याभावसमानाधिकरणप्रतिहेतुमद्‌घटादावव्याप्तिः।
तथापि प्रकारताविशिष्टज्ञानीयत्वमेव स्वावच्छिन्ननिरूपकताकविषयितायां निवेश्यम्‌ ।
प्रकारतावैशिष्ट्यं च स्वनिष्ठावच्छेदकताकप्रतियोगिताकभेदवत्त्व, स्वविशिष्टविशेष्यता-
निरूपकत्वोभयाद्दन्यतमसम्बन्धेन । स्वनिष्ठावच्छेदकता च स्वविशिष्टरूपविशिष्टत्वसम्बन्धावच्छिन्ना।
रूपे स्ववैशिष्ट्यं (रूपवैशिष्ट्यं)१ च प्राग्वत्‌ ।  तत्र स्वाधिकरणत्वं स्वविशिष्टविशेष्यतानिरूपकत्व-
सम्बन्धेन  ।  विशेष्यतायां  स्ववैशिष्ट्यं  च  स्वविशिष्टप्रकारतानिरूपितत्व,
स्वनिरूपितविशेष्यतावच्छेदकावच्छिन्नविशेष्यतानिरूपितत्वोभयसम्बन्धेन । प्रकारतायां स्ववैशिष्ट्यं
च स्वावच्छेदकावच्छिन्नप्रकारतानिरूपितव्यापकत्वप्रकारतानिरूपितसाध्याभावप्रकारतानिरूपित-
सामानाधिकरण्यप्रकारतानिरूपितत्व, स्वावच्छेदकावच्छिन्नत्वोभयसम्बन्धेन ।
उभयसम्बन्धघटकस्वविशिष्टविशेष्यतानिरूपकत्वमप्येवंविधमेव । एवं प्रागुक्तरीतिमनुसृत्य
भेदान्तराण्यप्यूह्यानि । इत्थं च सर्वं गगनवदित्यत्र प्रतिहेतुमान्‌ घट इत्यादि ज्ञानीयप्रकारतामादाय
लक्षणगमनसम्भवः इति वाच्यम्‌ ॥१२॥
तथापि घटव्याप्यवद्‌गगनाभावादौ व्यापकसामानाधिकरण्यघटिते अव्याप्तेः । यदि च
स्वविशिष्टसाध्याभावत्वावच्छिन्नविशेष्यतानिरूपकत्व, स्वनिष्ठावच्छेदकताकप्रतियोगिताक-
भेदवत्त्वोभयसम्बन्धोऽपि अन्यतमसम्बन्धे अन्तर्भावनीयः । विशेष्यतायां स्ववैशिष्ट्यं च
१. अयं कर्गजमातृकायां नास्ति । (b)
70
द्वितीयोऽध्यायः

[[81]]

स्वविशिष्टप्रकारतानिरूपितत्वसम्बन्धेन । प्रकारतायां स्ववैशिष्ट्यं च स्वावच्छेदकावच्छिन्नत्व,
स्वविशिष्टप्रकारतानिरूपितसामानाधिकरण्यप्रकारतानिरूपितत्वोभयसम्बन्धेन । प्रकारतायां
स्ववैशिष्ट्यं च स्वावच्छेदकावच्छिन्नप्रकारतानिरूपितव्यापकत्वप्रकारता निरूपितत्व, स्वनिरूपित
विशेष्यतावच्छेदकावच्छिन्नत्वोभयसम्बन्धेन । भेदश्च प्रागुक्तः । तत्र स्वाधिकरणत्वं
उक्तस्वविशिष्टसाध्याभावत्वावच्छिन्नविशेष्यतानिरूपकत्व सम्बन्धेन । इत्थं च घटः
गगनप्रतियोगिकत्ववानिति ज्ञानीय प्रकारतामादाय घटव्याप्यगगनप्रतियोगिकत्ववद्‌गगनाभावादौ
लक्षणसङ्गतिरित्युच्यते, तदा वह्न्यभाववद्वह्न्यभावव्याप्यव्याप्यवत्कालीनवह्न्यभावः
तादृशवह्निमानित्यत्र वह्न्यभावव्याप्यव्याप्यवत्तादृशवह्न्यभावेऽतिव्याप्तिः । ह्रदादि
वृत्तित्ववद्‌वह्न्यभावव्याप्यमिति ज्ञानीयप्रकारतामादाय लक्षणोपपादनसम्भवात्‌ ॥१३॥
न च पक्षतावच्छेदकविशिष्टत्वं सत्यन्तदलघटकप्रतिबन्धकतायां देयम्‌। वैशिष्ट्यं च
स्वावच्छिन्नविषयकनिश्चयनिष्ठभेदप्रतियोगितावच्छेदकत्व सम्बन्धेन । अवच्छेदकता च
स्वविशिष्टविषयितासम्बन्धेन । विषयितायां स्ववैशिष्ट्यं च स्वनिष्ठावच्छेदकताकप्रतियोगिताक-
भेदवत्त्वसम्बन्धेन । स्वनिष्ठावच्छेदकता च स्वनिष्ठावच्छेदकताकप्रतियोगिताकभेदद्वयवत्त्वसम्बन्धेन।
एकभेदप्रतियोगितावच्छेदकता अवच्छेदकतासम्बन्धवच्छिन्ना । अपरभेदप्रतियोगितावच्छेदकता
स्वावच्छेदकतावच्छेदकत्वसम्बन्धावच्छिन्ना । इत्थं च नोक्तातिव्याप्त्यवकाशः इति वाच्यम्‌
॥१४॥
जलव्यापकवह्न्यभावकालीनह्रदपक्षके प्रतिहेतुव्यापकेत्यादिसत्प्रतिपक्षेऽव्याप्तेः ॥१५॥
न च साध्यतावच्छेदकविशिष्टत्वं प्रतिबन्धकताविशेषणम्‌ । साध्यतावच्छेदकवैशिष्ट्यं च
स्वविशिष्टरूपविशिष्टत्वसम्बन्धेन । रूपे स्ववैशिष्ट्यं स्वसमानाधिकरणेत्यादिभेदवत्त्वसम्बन्धेन ।
71
द्वितीयोऽध्यायः

[[82]]

स्वाधिकरणत्वं स्वावच्छिन्नप्रकारतानिरूपितकिंचिदवच्छिन्नविशेष्यतानिरूपकानुमितित्वसम्बन्धेन।
भेदप्रतियोगितावच्छेदकता च स्वविशिष्टप्रतिबन्धकतानिरूपितप्रतिबध्यतासम्बन्धेन । प्रतिबन्धकतायां
स्ववैशिष्ट्यं  च स्वसमानाधिकरणेत्यादि भेदवत्त्वसम्बन्धेन । स्वाधिकरणत्वं च स्वावच्छिन्नप्रकारता-
विशिष्टत्वसंबन्धेन । प्रकारतावैशिष्ट्यं च स्वसमानाधिकरणेत्यादिभेदवत्वसंबन्धेन। स्वाधिकरणत्वं
स्वविशिष्टविशेष्यतानिरूपकनिश्चयत्वसम्बन्धेन विशेष्यतायां स्ववैशिष्ट्यं स्वनिरूपितविशेष्यता-
वच्छेदकावच्छिन्नत्व, स्वविशिष्टप्रकारतानिरूपितत्वोभयसम्बन्धेन । प्रकारतायां स्ववैशिष्ट्यं
स्वावच्छेदकावच्छिन्नत्व, स्वावच्छेदकसम्बन्धावच्छिन्नत्वोभयसम्बन्धेन । रूपवैशिष्ट्यं
स्वावच्छिन्नप्रकारता विशिष्टत्वसम्बन्धेन। प्रकारता वैशिष्ट्यं प्राग्वत्‌१ ।
यदि च वह्न्यभाववद्‌वह्न्यभावव्याप्यव्याप्यवद्‌वृत्तिवह्न्यभावव्याप्यव्याप्यत्वरूपसाध्यता-
वच्छेदकविशिष्टधर्मवैशिष्ट्यमादाय महाविशिष्टेऽतिव्याप्तिरित्युच्यते ।
तदा प्रागुक्तप्रतिबन्धकतावृत्तिधर्मवत्त्वं सत्प्रतिपक्षत्वम्‌ । वृत्तिश्च स्वविशिष्टनिश्चयेत्यादि-
प्रागुक्तभेदवत्त्व, स्वविशिष्टसाध्यतावच्छेदकविशिष्टरूपविशिष्टत्वोभयसम्बन्धेन । साध्यतावच्छेदक-
वैशिष्ट्यं रूपवैशिष्ट्यं च प्राग्वत्‌ । रूपे स्ववैशिष्ट्यं स्वावच्छिन्नविषयकत्वाव्यापकविषयताशून्य-
ज्ञानविषयतावच्छेदकत्वसम्बन्धेन ।
यद्दपि जलव्यापकवह्न्यभावसमानाधिकरणजलाभाववान्‌ वह्निमान्‌ इति ज्ञाने
१. प्राग्वदिति । स्वसेत्यादिभेदवत्वसंबन्धेनेत्यर्थः । स्वाधिकरणता - स्वविशिष्टविशेष्यतानिरूपक-
निश्चयत्वसंबन्धेन । स्ववैशिष्ट्यं - स्वनिरूपितविशेष्यतावच्छेदकावच्छिन्नत्व, स्वविशिष्टप्रकारता-
निरूपितत्वोभयसंबन्धेन । स्ववैशिष्ट्यं - स्वावच्छेदकावच्छिन्नत्व, स्वावच्छेदकसंबन्धावच्छिन्न-
त्वोभयसंबन्धेन ।
72
द्वितीयोऽध्यायः

[[83]]

साध्यतावच्छेदकाधिकरणे तादृशजलत्वस्य स्वविशिष्टप्रतिबन्धकता निरूपितप्रतिबध्यता
संबन्धेनासत्वात्‌ अङ्गतिः ।
तथापि स्वावच्छिन्नप्रकारतानिरूपित अनवच्छिन्नावच्छेदकताकविशेष्यता-
निरूपकानुमितित्वसंबन्धेनैव साध्यतावच्छेदकाधिकरणत्वं विवक्षितमिति न दोषः इति
वाच्यम्‌। (१६)
पक्षनिष्ठसाध्याभावव्याप्ये पक्षव्याप्यवत्साध्याभावादौ चाव्याप्तेः ।
यदि च रूपवैशिष्ट्यं - स्वावच्छिन्नप्रकारताविशिष्टत्व, स्वावच्छिन्नविशेष्यता विशिष्टत्वा-
न्यतरसंबन्धेन । प्रकारतावैशिष्ट्यं च - प्रागुक्तं । विशेष्यतावैशिष्ट्यं च - स्वसमानेत्यादि-
भेदवत्वसंबन्धेन। स्वाधिकरणत्वं - स्वविशिष्टविशेष्यतानिरूपकत्वसंबन्धेन। विशेष्यतायां
स्ववैशिष्ट्यं - स्वावच्छेदकावच्छिन्नत्व, स्वनिरूपितप्रकारताविशिष्टप्रकारतानिरूपितत्वो-
भयसंबन्धेन । प्रकारतायां प्रकारतावैशिष्ट्यं - स्वावच्छेदकावच्छिन्नत्वस्वावच्छेदक-
संबन्धावच्छिन्नत्वोभयसंबन्धेन । तथा च वह्न्यभावत्वादिकमादाय ह्रदव्याप्यवद्‌वह्न्यभावादावपि
लक्षणसमन्वयः इत्युच्यते ।
तदापि ह्रदावृत्तित्वव्याप्यवद्‌वह्नौ अव्याप्तिः । प्रागुक्ते वह्न्यभाववद्‌वह्न्यभावव्याप्य-
व्याप्यवत्कालीनवह्न्यभावपक्षके महाविशिष्टेऽतिव्याप्तिश्च । (१७)
न च उन्नेयविषयतायां प्रतिबध्यतावच्छेदकत्व, प्रतिबन्धकतावच्छेदकत्वोभयनिवेशान्न
दोषः इति । सत्यन्तदलं च वह्निव्याप्याभाववद्‌वह्न्यभाववत्कालीनह्रदः वह्निव्याप्यवान्‌ इत्यत्र
वह्न्यभावव्याप्यवत्तादृशह्रदे अतिव्याप्तिवारणाय  प्रतिबन्धकतायां ज्ञानवैशिष्ट्यानवच्छिन्नत्व-
निवेशे च गगनाभाववदभाववत्कालीनगगनसाध्यके तादृशगगनाभावव्याप्यवत्पक्षे अव्याप्तिः।
वह्न्यभावाभाववदवृत्यभाववद्वह्निमत्कालीनह्रदपक्षके  वह्न्यभावाभाव-
73
द्वितीयोऽध्यायः

[[84]]

वदवृत्तिव्याप्यवत्तादृशह्रदे अतिव्याप्तिश्चेति वाच्यम्‌ । (१८)
तथापि वह्निव्याप्याभाववद्‌वह्न्यभावव्याप्यवत्कालीनत्वस्यापि पक्षतावच्छेदकघटकत्वे
दर्शितस्थले एव वह्न्यभावव्याप्यवत्तादृशपक्षे अतिव्याप्तेः । एवं वह्न्यभाववद्‌-
वह्न्यभावाभाववदवृत्तिव्याप्यवत्कालीनत्वस्यापि पक्षतावच्छेदकघटकत्वे वह्न्यभावा-
भावेत्याद्दुक्तस्थले महाविशिष्टे अतिव्याप्तिः । (१९)
न च विरोध्यनुमितिजनकतानवच्छेदकत्वमेव उन्नेय विषयतायां देयं । सत्यन्तदलं तु
वह्न्यसमानाधिकरणव्याप्यवद्‌ध्रदे अतिव्याप्तिवारणायेति वाच्यम्‌ । ॥२०॥
वह्न्यभाववद्‌वह्न्यसमानाधिकरणव्याप्यवत्कालीनह्रदपक्षके वह्न्यसमानाधिकरणव्याप्य-
वत्तादृशह्रदे अतिव्याप्तेः। (२१)
न च स्वनिरूपितज्ञानवैशिष्ट्यानवच्छिन्नप्रतिबन्धकताविशिष्टत्व, स्वावच्छेदकावच्छिन्न-
प्रतिबध्यतानिरूपितप्रतिबन्धकतावच्छेदकविषयित्वावच्छिन्नानुमितिनिष्ठजन्यतानिरूपितजनकत्वो-
भयसंबन्धेन प्रतिबध्यतायाः व्यापकत्वविवक्षया महाविशिष्टे अतिव्याप्तिवारणसंभवः ।
प्रतिबन्धकतावैशिष्ट्यं च - स्वव्याप्यजनकतानिरूपितजन्यतावच्छेदका-
वच्छिन्नजन्यतानिरूपितजनकत्वसंबन्धेन ।
तथा च साध्याभावाभाववदवृत्तिमान्‌ पक्षः इत्यादिज्ञानीय प्रतिबन्धकतामादाय सर्वत्र
सत्प्रतिपक्षलक्षणं सङ्गमनीयम्‌ ।
यद्दपि ह्रदो वह्निमानित्यत्र बाधनिश्चयस्य उक्तसंबन्धेन प्रतिबन्धकताविशिष्टत्वं न संभवति
इति विशेष्यदलवैयर्थ्यम्‌ ।
तथापि वह्निव्याप्याभावसाध्यके बाधे अतिव्याप्तिः । जनकतायां विरोध्यनुमिति-
निरूपितत्वानिवेशेन तन्निश्चयस्य उक्तसंबन्धेन प्रतिबन्धकताविशिष्टत्वसंभवात्‌ । एवं
74
द्वितीयोऽध्यायः

[[85]]

विशिष्टवैशिष्ट्यावगाहिबुद्धिजनकतामादाय ह्रदो वह्निमानित्यत्र वह्न्यभाववद्‌ध्रदे एव
अतिव्याप्तिः। अतः विशेष्यदलम्‌ ।
यद्दपि वह्न्यभावव्याप्यव्याप्यवह्न्यभाववद्‌ध्रदे  अतिव्याप्तिः  ।  तत्रापि
विशिष्टवैशिष्ट्यावगाहिबुद्धिजनकतामादाय लक्षणोपपादनसंभवात्‌ । तादृशप्रतिबन्धकतायां
विशिष्टान्तरविषयित्वाव्यापकत्वनिवेशे प्रतिहेतुव्यापकेत्यादि सत्प्रतिपक्षाव्याप्तिः ।
साध्याभावाभाववदवृत्तिमानिति ज्ञानीय प्रतिबन्धकतायाः विशिष्टान्तरविषयिताव्यापकत्वात्‌।
तदव्यापकज्ञानवैशिष्ट्यानवच्छिन्नप्रतिबन्धकत्वाप्रसिद्धेः।
तथापि स्वावच्छिन्नविषयकत्वाव्यापकविषयताशून्य-ज्ञानीयविशिष्टान्तर-
विषयित्वाव्यापकत्वस्यैव    तादृशप्रतिबन्धकतायां  निवेशनीयतया  न  दोषः।
प्रतिहेतुमत्पक्षादिरूपतादृशविशिष्टान्तरविषयित्वाव्यापकत्वस्य तादृशप्रतिबन्धकतायां
सुलभत्वादिति वाच्यम्‌ । (२२)
प्रतियोगिवैयधिकरण्यघटितव्याप्तिघटिते साध्याभावव्याप्यवत्पक्षादावतिव्याप्तेः ।
तन्निश्चये उक्तसंबन्धेन प्रतिबन्धकतासत्वात्‌ । यथाश्रुते तु न दोषः । तादृशव्याप्त्यवगाहि-
ज्ञानप्रतिबन्धकतायां साध्याभावधर्मिकाव्याप्यवृत्तित्वज्ञानस्य उत्तेजकतया तादृशज्ञान-
कालीनतादृशविशिष्टविषयकज्ञाने प्रतिबन्धकता विरहात्‌ । (२३)
न च यथाश्रुते  उन्नेयविषयतायां  ज्ञानवैशिष्ट्यानवच्छिन्नप्रतिबन्धकता-
व्याप्यजनकतानिरूपितजन्यतावच्छेदकत्वमेव निवेश्यमिति न महाविशिष्टे अतिव्याप्तिः, न
वा, प्रतियोगिवैयधिकरण्यघटितव्याप्तिघटितोक्तमहाविशिष्टे अतिव्याप्तिः । सत्यन्तदलविरहादिति
वाच्यम्‌ । (२४)
महाविशिष्टे अतिव्याप्तेर्दुवारत्वात्‌ । वह्न्यभावव्यापकवह्न्यभावव्याप्य-
समानाधिकरणवह्न्यभाववान्‌ तादृशह्रदः इत्यकारकनिश्चयनिष्ठवह्न्यभावव्याप्यानुमिति
75
द्वितीयोऽध्यायः

[[86]]

जनकतायाः ज्ञानवैशिष्ट्यानवच्छिन्नप्रतिबन्धकताव्याप्यत्वात्‌ । ज्ञानवैशिष्ट्यानवच्छिन्न-
प्रतिबन्धकतायां विशिष्टान्तरविषयित्व अव्यापकत्वनिवेशे च प्रतिहेतुव्यापकेत्यादिसत्प्रतिपक्षे
अव्याप्तिः ।
स्वावच्छिन्नविषयकत्वाव्यापकविषयिताशून्यज्ञानीयविशिष्टान्तरविषयित्वा-
व्यापकत्वनिवेशे च वह्न्यभावव्याप्यव्याप्यजलवत्तादृशह्रदे अतिव्याप्तिः । (२५)
न च ज्ञानवैशिष्ट्यानवच्छिन्नप्रतिबन्धकतानवच्छेदकविषयित्वानवच्छिन्नत्वमेव
तादृशप्रतिबन्धकताव्याप्येत्यनेन विवक्षितम्‌ इति नोक्तदोषावसरः । प्रागुक्तनिश्चयीयजनकतायाः
अतथात्वात्‌ इति वाच्यम्‌ । (२६)
तथापि अभाववद्‌व्यापकगगनाभावकालीनगगनसाध्यकसत्प्रतिपक्षाव्याप्तिः ।
तादृशगगनाभावाभाववदवृत्तिमान्‌ घटः इत्यादिनिश्चयस्य अभाववद्‌व्यापकगगना-
भावविषयकज्ञानवैशिष्ट्यावच्छिन्नप्रतिबन्धकतयैव उपपत्तौ ज्ञानवैशिष्ट्यानवच्छिन्न-
प्रतिबन्धकतान्तरे मानाभावात्‌ । (२७)
न च गगनाभावाभाववन्निरूपितवृत्तित्वसामान्यशून्यप्रकारकस्य स्वरूपसमवयादिसकल-
संसर्गकस्यापि निश्चयस्य प्रतिबन्धकत्वजनकत्वयोः सद्भावात्‌ तदनुरोधेन ज्ञानवैशिष्ट्यानवच्छिन्न-
प्रतिबन्धकत्वान्तरमावश्यकम्‌ । अभाववद्‌व्यापकेत्यत्र अभाववतः येन संबन्धेन व्याप्यत्वमभिमतं
तदन्यसंसर्गकस्यापि तादृशगगनाभावाभाववदवृत्तिप्रकारकस्य१ प्रतिबन्धकत्वात्‌ । तस्य
ज्ञानवैशिष्ट्यावच्छिन्नप्रतिबन्धकतया निर्वाहविरहात्‌ ।
एवं तादृशगगनाभावाभाववन्निरूपितसमवायादिसंबन्धावच्छिन्नाधेयताशून्यनिश्चयानां
१. ज्ञानस्येति शेषः ।
76
द्वितीयोऽध्यायः

[[87]]

समवायादिसंसर्गकाणाम्‌ एकरूपेण प्रतिबन्धकत्वजनकत्वयोरभ्युपगन्तव्यतया
ज्ञानवैशिष्ट्यानवच्छिन्नप्रतिबन्धकतान्तरसत्वात्‌ नोक्तदोषः ।
एकरूपं च - संबन्धविशिष्टप्रकारता निरूपितप्रकृतपक्षतावच्छेदकावच्छिन्नविशेष्यता-
शालिनिश्चयत्वम्‌। प्रकारतायां संबन्धवैशिष्ट्यं च - स्वावच्छिन्नत्वप्रकारतानिरूपितसाध्या-
भावाभाववद्‌वृत्तित्वत्वावच्छिन्नप्रकारतानिरूपिताभावत्वावच्छिन्नप्रकारतानिरूपितत्व,
स्वावच्छिन्नत्वोभयसंबन्धेन इति वाच्यम्‌ । (२८)
एवमपि अभावपक्षके प्रतियोगितासंबन्धावच्छिन्नव्याप्यताघटितवृत्तित्व-
व्यापकगगनाभावकालीनगगनसाध्यके सत्प्रतिपक्षाव्याप्तिः। तत्र साध्याभावाभाववद-
वृत्तिमत्तानिश्चये ज्ञानवैशिष्ट्यानवच्छिन्नप्रतिबन्धकतान्तरविरहात्‌ । (२९)
न च प्रतिबन्धकतायां स्वरूप, स्वविशिष्टजनकत्वोभयसंबन्धेन यद्रूपावच्छिन्न-
विषयकत्वव्यापकतायाः विवक्षणीयतया न दोषः । जनकतायां स्ववैशिष्ट्यं - स्वनिरूपित-
प्रतिबध्यताविशिष्टप्रकारतानिरूपितविषयित्वावच्छिन्नानुमितिनिष्ठजन्यतानिरूपितत्वसंबन्धेन।
प्रकारतायां प्रतिबध्यतावैशिष्ट्यं च - स्ववृत्तिभेदप्रतियोगितावच्छेदकतासंबन्धेन । अवच्छेदकता
च स्वसमानाधिकरणभेदप्रतियोगितावच्छेदकतासंबन्धेन। स्वाधिकरणत्वं च - स्वविशिष्ट-
विशेष्यतानिरूपकत्वसंबन्धेन । विशेष्यतायां स्ववैशिष्ट्यं स्वनिरूपितविशेष्यतावच्छेदका-
वच्छिन्नत्व, स्वावच्छेदकावच्छिन्नप्रकारताविशिष्टप्रकारतानिरूपितत्वोभयसंबन्धेन।
प्रकारतावैशिष्ट्यं च स्वनिरूपितसामानाधिकरण्यप्रकारतानिरूपितत्व, स्ववृत्तिप्रकारता-
विशिष्टत्वोभयसंबन्धेन। वृत्तिश्च - स्वनिरूपितव्यापकत्वप्रकारतानिरूपितत्वसंबन्धेन ।
प्रकारतावैशिष्ट्यं च - स्वावच्छेदकावच्छिन्नत्वस्वावच्छेदकसंबन्धावच्छिन्नत्वोभयसंबन्धेन ।
भेदप्रतियोगितावच्छेदकता च स्वावच्छेदकावच्छिन्नप्रतिबध्यतानिरूपितप्रतिबन्धकतासंबन्धेन।
77
द्वितीयोऽध्यायः

[[88]]

इत्थं च जलव्यापकवह्न्यभावव्याप्यसमानाधिकरणजलादेः वह्न्यभावावच्छेदकतया
पक्षतावच्छेदकताघटकत्वेऽपि तादृशशैवालवत्ताज्ञानस्याप्रतिबन्धकतया तत्साधारणप्रकारतां
प्रति प्रतिबध्यतायाः व्यापकत्वविरहेण न महाविशिष्टे अतिव्याप्तिः । सत्यन्तदलं तु
प्रतियोगिवैयधिकरण्यघटितव्याप्तिघटिते साध्याभावव्याप्यवत्पक्षे अतिव्याप्तिवारणाय इति
वाच्यम्‌। (३०)
एवमपि समानाधिकरणवत्समानाधिकरणव्याप्यजलाभाववदवृत्तिवह्निमत्कालीनह्रदः
समानाधिकरणाभाववान्‌ इत्यत्र समानाधिकरणव्याप्यजलाभाववदवृत्तिमत्तादृशह्रदे अतिव्याप्तिः।
तादृशह्रदांशे समानाधिकरणव्याप्यनिरूपितव्यापकसामानाधिकरण्यरूपव्याप्ति-
विशिष्टप्रकारकनिश्चयस्य समानाधिकरणसामान्याभाववत्ताबुद्धिप्रतिबन्धकत्वनियमात्‌ ।(३१)॥
न च स्वनिरूपितसामानाधिकरण्यप्रकारतानिरूपितत्वेत्यनेन स्वनिरूपितप्रकारतानिरू-
पितप्रकारतानिरूपितत्वमेव विवक्षितम्‌ । इत्थं च प्रकारतायाः शैवालव्यापकसमानाधिकरण-
व्याप्यजलवज्ज्ञानविषयशैवालवांस्तादृशह्रदः इति ज्ञानसाधारणतया तादृशज्ञानस्य च
अप्रतिबन्धकतया नातिव्याप्त्यवसरः ।
यद्दपि अत्र व्यापकत्वशरीरप्रविष्टाभाववृत्तौ साध्यतावच्छेदकातिरिक्तसंबन्धावच्छिन्न-
त्वावगाहिनः ज्ञानस्य अप्रतिबन्धकतया तद्वारणाय साध्यतावच्छेदकसंबन्धावच्छिन्नत्वा-
वगाहित्वघटितस्यैव संबन्धस्य निवेश्यतया ह्रदावृत्तित्वव्याप्यवद्वह्नौ अव्याप्तिः । तत्र अभाववृत्तौ
स्वरूपसंबन्धावच्छिन्नत्वावगाहिन एव प्रतिबन्धकत्वात्‌ ।
तथापि व्यापकत्वघटकवृत्तिप्रकारतायां संबन्धावच्छिन्नत्वप्रकारत्वानिरूपितत्वस्यैव
निवेशनीयतया न दोषः । अभाववृत्तौ संबन्धावच्छिन्नत्वानवगाहिनोऽपि ज्ञानस्य वह्नौ
ह्रदवृत्तित्वसामान्याभावावगाहिज्ञानस्यैव ह्रदे संयोगेन वह्निमत्ताबुद्धिप्रतिबन्धकत्वसत्वात्‌ ।
78
द्वितीयोऽध्यायः

[[89]]

यत्तु - अभाववृत्तौ संबन्धावच्छिन्नत्वाघटितस्य व्यापकत्वानात्मकतया तज्ज्ञानस्य
तदभावव्याप्यव्याप्यवत्ताज्ञानस्येव विषयविरोधेऽपि न प्रतिबन्धकत्वसंभवः इति । तन्न
द्रव्यत्वादिनिष्ठात्मत्वादिव्यापकताशरीरे अभाववृत्तौ संबन्धभेदनिवेशे प्रयोजनविरहेण तत्र वृत्तौ
संबन्धावच्छिन्नत्वाघटितस्य व्यापकतारूपत्वे सिद्धे अन्यत्रापि तस्य तथात्वाविरोधात्‌
ईदृशव्यापकताज्ञानस्यापि सिद्धान्तलक्षणे अनुमितिजनकतायाः भट्टाचार्येणोक्तत्वात्‌ ।
तादृशव्यापकताघटिततदभावव्याप्यवत्ताज्ञानस्य प्रतिबन्धकतानुपगमे संशयानुमितिप्रसङ्गात्‌।
कूटघटितलक्षणे अभावाभावस्य अतिरिक्ततामते तेन सह फलसाम्यानुरोधेन तदतिरिक्तता-
ग्रहदशायां प्रतिबन्धकत्वानुरोधेन च स्वरूपसंसर्गकघटत्वाभावाभावप्रकारकबुद्धेरपि घटत्वाभाव-
बुद्धिप्रतिबन्धकतायाः उक्तत्वेन तत्तुल्यन्यायेन अभाववृत्तौ स्वरूपसंबन्धावच्छिन्नत्वावगाहिनोऽपि
संयोगेन वह्निमत्ताबुद्धिप्रतिबन्धकत्वावश्यंभावात्‌ । स्वरूपसंबन्धावच्छिन्नाधेयताघटितव्या-
पकतावगाहित्वस्यैव निवेशनीयत्वात्‌ । स्ववृत्तिभेदप्रतियोगितावच्छेदकत्वद्वयान्यतरसंबन्धेन
प्रतिबध्यतावैशिष्ट्यनिवेशसम्भवाच्च ।
तत्र एकम्‌ अभाववृत्तौ साध्यतावच्छेदकसंबधावच्छिन्नत्वावगाहित्वघटितम्‌ । अपरं तु
तत्र स्वरूपसंबन्धावच्छिन्नत्वावगाहित्वघटितमिति न कोऽपि दोषः इति वाच्यम्‌ । (३२)
एवमपि जलवद्‌ध्रदपक्षकवह्निसाध्यके वह्न्यभावव्याप्यजलव्याप्यवत्तादृशह्रदे
अतिव्याप्तेः।
एतेन सत्यन्तदलघटकप्रतिबन्धकताव्याप्यत्वस्य विरोध्यनुमितिजनकतायां
विवक्षणीयतया न महाविशिष्टे अतिव्याप्तिः । जलव्यापकवह्न्यभावव्याप्यसमानाधिकरणजलवान्‌,
शैवालव्यापकवह्न्यभावव्याप्यसमानाधिकरणशैवालवान्‌ इत्यादिसकलज्ञानसाधारण-
एकरूपावच्छिन्नजनकतायाम्‌ अवच्छेदकधर्मदर्शनीयप्रतिबन्धकताव्याप्यत्वविरहात्‌ ।
79
द्वितीयोऽध्यायः

[[90]]

न च वह्न्यभावव्याप्याभाववदवृत्तेः वह्न्यभावावच्छेदकतया पक्षतावच्छेदकघटकत्वे
अतिव्याप्तिः दुर्वारैव इति वाच्यम्‌ ।
वह्न्यभावव्याप्याभाववन्निरूपितस्वरूपसंबन्धावच्छिन्नाधेयताशून्यस्यस्वरूपसंबन्धेन
वह्न्यभावावच्छेदकत्वेन पक्षतावच्छेदकघटकत्वे दर्शितावच्छेदकधर्मदर्शनीयप्रतिबन्धकता-
व्याप्यत्वस्य संबन्धान्तरावच्छिन्नतादृश आधेयताशून्यावगाहिज्ञानसाधारणजनकतायामसत्त्वात्‌।
  यदि च प्रतियोगिवैयधिकरण्यघटिततदघटितव्याप्तिज्ञानयोः प्रतियोगिवैयधिकरण्य-
घटितव्यभिचारज्ञानप्रतिबन्धकतावच्छेदकविषयताशालित्वेन एकरूपेण जनकतायाः
सिद्धान्तलक्षणव्याप्त्यनुगमयोः उक्तत्वेन सत्प्रतिपक्षाव्याप्तिः, प्रतियोगिवैयधि-
करण्यघटितव्याप्त्यवगाहिसाध्याभावव्याप्यवत्तानिश्चये साध्याभावधर्मिकाव्याप्यवृत्तित्वज्ञानकालीने
जनकतावति प्रतिबन्धकताविरहादित्युच्यते ।
तदा स्वनिरूपितप्रतिबध्यतावच्छेदकावच्छिन्नप्रतिबध्यतानिरूपितप्रतिबन्धकता
विशिष्टत्वसम्बन्धेन प्रतिबन्धकतायाः व्यापकत्वं विवक्षणीयम्‌ । प्रतिबन्धकतावैशिष्ट्यं च
स्वरूपस्वावच्छेदकीभूताभावप्रतियोग्युपहितत्वान्यतरसम्बन्धेन । तथा च अव्याप्यवृत्तित्वज्ञानकालीने
प्रतियोगिवैयधिकरण्यघटिततदभावव्याप्यवत्तावगाहिज्ञानेऽपि प्रतिबन्धकतायाः स्वावच्छेदकीभूताभाव-
प्रतियोग्युपहितत्वसम्बन्धेन सत्त्वात्‌ जनकतायाः प्रतिबन्धकताव्याप्यत्वोपपत्तिः।
यद्दपि एकरूपेण जनकत्वानुपगमे न प्रागुक्तरीत्या महाविशिष्टेऽतिव्याप्तिवारणसम्भवः ।
जलव्यापकवह्न्यभाव(व्याप्य)१समानाधिकरणजलादिरूपावच्छेदकधर्मदर्शनीयप्रतिबन्धकतायाः
एतादृशजलादिमत्तानिश्चयीयजनकताव्यापकत्वसम्भवात्‌ ।
१. अयं भागः कर्गजमातृकायां नास्ति । व्याप्य इति पाठः समीचीनः । (b)
80
द्वितीयोऽध्यायः

[[91]]

तथापि तत्पक्षे जनकतायाः स्वनिरूपितजन्यतावच्छेदकावच्छिन्नजन्यतानिरूपितजनकता
सम्बन्धेन व्याप्यत्वस्य विवक्षणीयतया न दोषः । उक्तसम्बन्धेन जनकतायाः शैवालव्यापकवह्न्य-
भावव्याप्यसमानाधिकरणशैवालादिवत्ताज्ञानसाधारणत्वादित्यपास्तम्‌ ।
वह्न्यभावव्याप्यजलव्याप्यवज्जलवद्‌ध्रदेऽतिव्याप्तेः दुर्वारत्वात्‌ ।
यद्दप्यत्र प्रतिबन्धकतायां विशिष्टान्तरविषयित्वाव्यापकत्वं दुर्लभम्‌, तादृशजलव्याप्यत्वस्य
व्यापकसामानाधिकरण्यरूपत्वे तादृशजलसमानाधिकरणवत्तादृशह्रदरूपविशिष्टान्तरविषयिता-
व्यापकत्वात्‌ । अभाववदवृत्तित्वरूपत्वेऽपि अभाववद्‌वृत्तित्वीयवद्विशिष्टतादृशह्रदरूपविशिष्टान्तर-
विषयिताव्यापकत्वात्‌ ।
तथापि जनकतायामेव विशिष्टान्तरविषयित्वाव्यापकत्वं निवेशनीयमित्यस्य अन्यत्र
व्यवस्थापितत्वात्‌ नासङ्गतिः ।
किं च जलवान्‌ ह्रदः अभाववद्‌व्यापकजातित्वाभावकालीनजातित्ववानित्यत्र तादृश
जातित्वाभावव्याप्यजलाभाववदवृत्तिमत्तादृशह्रदेऽतिव्याप्तिः । तत्र प्रतिबन्धकतायामपि
विशिष्टान्तरविषयित्वाव्यापकत्वसत्त्वात्‌ । (३३)
न च प्रकारतायाः स्वविशिष्टप्रकारतात्वसम्बन्धेन व्याप्यत्वं प्रतिबध्यतायाश्च
स्वावच्छेदकावच्छिन्नप्रतिबध्यतानिरूपितप्रतिबन्धकतावच्छेदकतासम्बन्धेन व्यापकत्वमभिमतमिति
न दोषः । स्ववैशिष्ट्यं च स्वनिरूपिताधिकरणताविशिष्टत्वसम्बन्धेन । अधिकरणता च
स्वावच्छेदकावच्छिन्नत्वसम्बन्धावच्छिन्ना । अधिकरणतावैशिष्ट्यं च स्वविशिष्टप्रकारताविशिष्टत्व,
स्वाश्रयप्रकारतानिरूपितत्वोभयसम्बन्धेन । प्रकारतायां स्ववैशिष्ट्यं च स्वनिरूपकप्रकारता-
निरूपितविशेष्यतावच्छेदकावच्छिन्नविशेष्यतानिरूपितत्व, स्वाश्रयप्रकारतानिरूपितप्रकारता
81
द्वितीयोऽध्यायः

[[92]]

निरूपितप्रकारतानिरूपितत्वोभयसम्बन्धेन । प्रकारतावैशिष्ट्यं च स्वविशिष्टप्रकारतानिरूपितत्व-
सहितव्यापकत्वत्वावच्छिन्नत्वसम्बन्धेन ।  स्ववैशिष्ट्यं स्वावच्छेदकावच्छिन्नत्वस्वावच्छेदक-
सम्बन्धावच्छिन्नत्वोभयसम्बन्धेन । इत्थं च वह्न्यभावव्याप्यजलनिष्ठशैवालादिव्यापकत्वप्रकारतायाः
प्रतिबन्धकतानवच्छेदकतया नोक्तातिव्याप्त्यवसरः इति वाच्यम्‌ । (३४)
तथापि अभावो गगनवानित्यत्र प्रतियोगित्वव्यापकगगनाभावकालीनप्रतियोगित्वव्याप्य-
वदभावेऽतिव्याप्तेः । प्रतियोगितासम्बन्धेन प्रतियोगितायाः व्याप्यत्वावगाहि तादृशज्ञानस्य
प्रतियोगित्वाभावरूपव्यापकत्वावगाहितया प्रतिबन्धकतया उक्तलक्षणसत्त्वात्‌ । एवं सर्वं गगनवदित्यत्र
अभावव्यापकगगनाभावकालीनाभावव्याप्यवत्सर्वस्मिन्नतिव्याप्तिः । अभावव्यापकगगना-
भावावगाहिनः सधर्मितावच्छेदककाभावप्रकारकज्ञानस्य प्रतिबन्धकतया तत्र लक्षणसत्त्वात्‌ ।
यद्दपि उक्तज्ञानयोः व्यापकत्वावगाहिज्ञानत्वेनैव प्रतिबन्धकत्वं, न तु ज्ञानविशिष्टज्ञानत्वेन,
तथापि “विषयताव्यापको गगनाभावः विषयतावांश्चाभावः, अधिकरणताव्यापको गगनाभावः
अधिकरणतावांश्चाभावः” इति ज्ञानसाधारण एकरूपेण प्रतिबन्धकतामादाय लक्षणसत्त्वमिति ।(३५)
न च स्वावच्छेदकावच्छिन्नप्रकारताविशिष्टत्वस्वनिरूपितविशेष्यतावच्छेदकावच्छिन्न-
विशेष्यतानिरूपितत्वोभयसम्बन्धेन स्वविशिष्टप्रकारतात्वं व्याप्यतावच्छेदकसम्बन्धः।
प्रकारताविशिष्टत्वं च स्ववृत्तिप्रकारताविशिष्टत्व, स्वनिरूपितप्रकारतानिरूपितप्रकारतानिरूपित-
त्वोभयसम्बन्धेन । वृत्तिश्च स्वनिरूपितव्यापकत्वप्रकारतानिरूपितत्वसम्बधेन । वैशिष्ट्यं च
स्वावच्छेदकावच्छिन्नत्व, स्वावच्छेदकसम्बन्धावच्छिन्नत्वोभयसम्बन्धेन । इत्थं च शैवालव्यापक-
तादृशजलसमानाधिकरणशैवालवान्‌ तादृशह्रदः इति ज्ञानीयप्रकारतायाः प्रतिबन्धकतानवच्छेदकतया
न दोषः ।
82
द्वितीयोऽध्यायः

[[93]]

यद्दपि अवच्छेदकधर्मदर्शनीयप्रतिबन्धकतावच्छेदकत्वं सर्वत्रापि सुलभमिति
महाविशिष्टेऽतिव्याप्तिवारणासम्भवः ।
तथापि प्रतिबन्धकतावच्छेदकत्वस्थाने स्वावच्छेदकत्व, स्वानतिरिक्तवृत्तित्वोभयसम्बन्धेन
प्रतिबन्धकतावैशिष्ट्यमेव निवेश्यम्‌ । अनतिरिक्तवृत्तित्वं च स्वनिष्ठावच्छेदकताकप्रतियोगिताक-
भेदवद्वृत्तित्वसम्बन्धावच्छिन्नस्वनिष्ठावच्छेदकताकप्रतियोगिताकभेदवत्वमिति वाच्यम्‌ । (३६)
एवमपि ह्रदो वह्निमानित्यादौ घटकालीनवह्न्यभावाभाववदवृत्तिमद्‌ध्रदादावतिव्याप्तेः ।(३७)
न च प्रागुक्तस्ववृत्तिभेदप्रतियोगितावच्छेदकत्वद्वयान्यतर, स्ववृत्तिभेदप्रतियोगितावच्छेदक-
त्वोभयसम्बन्धेन प्रतिबध्यताविशिष्टत्वं प्रकारतायां निवेश्यम्‌ । अवच्छेदकता च
स्वविशिष्टनिश्चयनिष्ठप्रतिबन्धकतानिरूपितप्रतिबध्यतावच्छेदकावच्छिन्नत्वसम्बन्धावच्छिन्ना । निश्चये
स्ववैशिष्ट्यं च स्वनिष्ठावच्छेदकताकप्रतियोगिताकभेदद्वयवत्त्वसम्बन्धेन । एकभेदप्रतियोगिता-
वच्छेदकता स्वविशिष्टविशेष्यतानिरूपकत्वसम्बन्धावच्छिन्ना । विशेष्यतायां स्ववैशिष्ट्यं
स्वनिरूपितविशेष्यतावच्छेदकावच्छिन्नत्व, स्वविशिष्टप्रकारतानिरूपितत्वोभयसम्बन्धेन । प्रकारतायां
स्ववैशिष्ट्यं स्वावच्छेदकतापयर्ा्रप्त्यधिकरणधर्मपर्याप्तावच्छेदकताकत्व, स्वावच्छेदकसम्बन्धा-
वच्छिन्नत्वोभयसम्बन्धेन । अपरभेदप्रतियोगितावव्छेदकता च स्वविशिष्टरूपविशिष्टत्व-
सम्बन्धावच्छिन्ना। रूपे स्ववैशिष्ट्यं स्वसमानाधिकरणाभावप्रतियोगितावृत्तित्वसम्बन्धेन ।
स्वाधिकरणत्वं स्वविशिष्टविशेष्यतानिरूपकत्वसम्बन्धेन । विशेष्यतायां स्ववैशिष्ट्यं पूर्वोक्तम्‌।
प्रतियोगितावृत्तित्वं स्वावच्छिन्ननिरूपकताकविषयितात्वावच्छिन्नत्वसम्बन्धेन । रूपवैशिष्ट्यं
स्वावच्छिन्ननिरूपकताकविषयित्वसम्बन्धेन । इत्थं च न घटकालीनवह्न्यभावभाववदवृत्तिमद्‌ध्रदे
अतिव्याप्तिः । वह्निवैशिष्ट्यावगाहिबुद्धित्वावच्छिन्नप्रतिबध्यतायाः वह्न्यभाववान्‌ ह्रदः इति
निश्चयनिष्ठप्रतिबन्धकतानिरूपितप्रतिबध्यतावच्छेदकावच्छिन्नत्वसत्त्वात्‌ ।
83
द्वितीयोऽध्यायः

[[94]]

(१यदि च अभाववान्‌ वह्न्यभाववानिति ज्ञानकालीन अभाववान्‌ह्रद इति ज्ञाननिष्ठ-
प्रतिबन्धकतामादायवह्न्यभावव्याप्यवद्‌ध्रदे अव्याप्ति इत्युच्यते, तदा स्वविशिष्टरूपविशिष्टत्व-
सम्बन्धावच्छिन्नैव प्रागुक्तभेदप्रतियोगितावच्छेदकता ग्राह्या । रूपे स्ववैशिष्ट्यं
प्रागुक्तभेदद्वयवत्त्वसम्बन्धेन । रूपवैशिष्ट्यं स्वविशिष्टनिश्चयनिष्ठभेदप्रतियोगितावच्छेदकत्व-
सम्बन्धावच्छिन्नस्वनिष्ठावच्छेदकताकप्रतियोगिताकभेदवत्त्वसम्बन्धेन । भेदप्रतियोगितावच्छेदकता-
स्वावच्छेदकावच्छिन्नप्रतिबध्यतानिरूपितप्रतिबन्धकतासम्बन्धेन) तालपत्रे एव कुण्डलीकृतोऽयमंशः।
इति वाच्यम्‌ । (३८)
एवमपि ह्रदत्वावच्छेदेन जलवत्त्वघटितजलवद्‌ध्रदत्वााामानाधिकरण्येन वह्नौ साध्ये
तादृशह्रदत्वसामानाधिकरण्येन जलव्यापकवह्न्यभावाभाववदवृत्तिमत्तादृशह्रदेऽतिव्याप्तेः ।
जलव्यापकवह्न्यभावविषयकनिश्चयवैशिष्ट्यावच्छिन्नप्रतिबन्धकताघटितसत्यन्तदलसत्त्वात्‌२ ।
यद्दपि शैवालव्यापकजलव्यापकवह्न्यभावसमानाधिकरणशैवालवान्‌ जलवान्‌ ह्रदः इत्यादि
ज्ञानस्य जलवद्‌ध्रदत्वसामानाधिकरण्येन तादृशशैवालावगाहिनः या शैवालविषयता तस्याः न
स्वरूपसम्बन्धविशेषरूपावच्छेदकत्वमस्ति,
तथापि तत्र सत्प्रतिपक्षाव्याप्त्यापत्त्या स्वनिरूपितविशेष्यतावच्छेदकावच्छिन्न-
विशेष्यतानिरूपितत्वस्थाने स्वनिरूपितविशेष्यतावच्छेदकविशिष्टत्वमेव निवेश्यम्‌ । वैशिष्ट्यं च
स्वावच्छिन्नविशेष्यतानिरूपितत्व, स्वव्यापकत्वावच्छिन्नसांसर्गिकविषयतानिरूपितत्वोभयसम्बन्धेन।
इत्थं चोक्तातिव्याप्तिरिति । (३९)
१. अयं भागः कर्गजमातृकायां नास्ति । (b)
२. (उक्तवह्न्यभाववत्तादृशह्रदमात्रविषयकनिश्चयस्य प्रतिबन्धकतया उक्तविशेषणस्यापि
सत्त्वात्‌ ।) अयं भागः नास्ति - कर्गजमातृका (b)
84
द्वितीयोऽध्यायः

[[95]]

न च प्रकृतानुमितिप्रतिबन्धकतानवच्छेदकविषयताशून्यत्वं विरोध्यनुमितिविशेषणं देयमिति
नोक्तदोषावसरः । तादृशह्रदत्वसामानाधिकरण्येन जलव्यापकवह्न्यभावावगाहिज्ञानीय-
सांसर्गिकविषयतायाः प्रतिबन्धकतानवच्छेदकत्वात्‌ इति वाच्यम्‌ । (४०)
घटो गगनाभाववदभाववत्कालीनगगनवानित्यत्र तादृशगगनाभावव्याप्यवद्‌घटरूप-
सत्प्रतिपक्षाव्याप्तेः । बाधज्ञानीयकालीनत्वादिविषयतायाः प्रतिबन्धकतानवच्छेदकत्वात्‌ । (४१)
न च प्रकृतानुमितिप्रतिबन्धकता निरूपितप्रकारतात्वावच्छिन्नावच्छेदकताश्रयत्वं प्रकारता
विशेषणमिति नोक्तातिव्याप्त्यवसरः ।
तथा सति जलवान्‌ ह्रदः जलव्यापकवह्न्यभाववानिति ज्ञानीयवह्न्यभावत्वावच्छिन्नप्रकारतायां
तादृशावच्छेदकत्वविरहात्‌ इति वाच्यम्‌ । (४२)
एवं सति अभावः अभाववृत्तित्वव्यापकगगनाभावकालीनगगनवानित्यत्र
अभावावृत्तित्वव्याप्यवत्तादृशगगने अव्याप्तेः । प्रतियोगितासम्बन्धावच्छिन्नव्याप्यतावगाहि
अभाववृत्तित्वव्यापकगगनाभावविषयकनिश्चयसहित अभाववृत्तित्वाभावविषयकनिश्चयत्वेन
अभावधर्मिकगगनवैशिष्ट्यावगाहिबुद्धिप्रतिबन्धकतयैव निर्वाहे अतिरिक्तप्रतिबन्धकताविरहात्‌
तादृशप्रतिबन्धकतानिरूपिताभाववृत्तित्वाभावविषयतानिष्ठावच्छेदकतायाः प्रकारतात्वानवच्छिन्नत्वात्‌।
अत्र घटकालीनवह्न्यभावाभाववदवृत्तिमद्‌ध्रद वारकविशेषणोपपादनप्रकारः अग्रे दर्शयिष्यते ।
एतेन प्रकारतायां प्रतिबध्यतावैशिष्ट्यघटकतया प्रागुक्तसम्बन्धेन सह स्वनिष्ठाव-
च्छेदकताकप्रतियोगिताकभेदवन्निश्चयवृत्तित्वसम्बन्धोऽप्यन्तर्भावनीयः इति नोक्तातिव्याप्तिः।
स्वनिष्ठावच्छेदकता च स्वावच्छेदकावच्छिन्नप्रतिबध्यतानिरूपितप्रतिबन्धकतासम्बन्धावच्छिन्ना।
वृत्तिश्च स्वावच्छेदकावच्छिन्नविषयकत्व, स्वनिरूपितविशेष्यतावच्छेदकावच्छिन्नविषयकत्वोभय-
सम्बन्धेन इत्यपास्तम्‌, दर्शिताव्याप्तेः । (४३)
85
द्वितीयोऽध्यायः

[[96]]

न च प्रकारतायां प्रतिबध्यतावैशिष्ट्यघटकतया प्रागुक्तसम्बन्धेन सह स्वावच्छेदकविषयित्वा-
वच्छिन्नप्रतिबन्धकतानिरूपितप्रतिबध्यतावच्छेदकत्वस्य अन्तर्भावनीयतया नोक्तातिव्याप्त्यव्याप्ती
इति वाच्यम्‌ । (४४)
तथापि वह्न्यभावत्वावच्छेदेन भावभिन्नत्वघटित भावभिन्नवह्न्यभावत्वसामानाधिकरण्येन
भावभिन्नत्वव्यापकत्वाभावव्याप्यवह्निसाध्यकस्थले भावभिन्नत्वव्यापकवह्न्यभावाभाव-
वदवृत्तिमत्तादृशवह्न्यभावेऽतिव्याप्तेः । वह्न्यभावत्वावच्छेदेन भावभिन्नत्वव्यापकतायाः घटकतया
तादृशवह्न्यभावविषयतायां प्रतिबध्यतावच्छेदकत्वसत्त्वात्‌।
यदि च घटकालीनवह्न्यभावाभाववदवृत्तिमद्‌ध्रदवारकविशेषणविरहात्‌ नोक्तातिव्या-
प्त्यवकाशः।  वह्न्यभावत्वसामानाधिकरण्येन भावभिन्नत्वव्यापकताघटितविशिष्टान्तरविषयक-
निश्चयेऽपि तत्प्रतिबन्धकत्वसत्त्वात्‌ इत्युच्यते ।
तदापि जलवान्‌ ह्रदः वह्निमानित्यत्र वह्न्यभावव्याप्यजलव्याप्यवत्तादृशह्रदेऽतिव्याप्तिः।
प्रतिबध्यतावच्छेदकत्वविरहात्‌ वारणेऽपि तत्रैव वह्न्यभावव्याप्याभाववद्‌वह्निमत्कालीनत्वस्य
पक्षविशेषणत्वे वह्न्यभावव्याप्यजलव्याप्यवज्जलवद्‌ध्रदेऽतिव्याप्तिः । यदि च तद्वारणाय
व्यापकत्वादौ प्रागुक्तस्वरूपसम्बन्धरूपावच्छेदकत्वघटितप्रकारोऽप्यादरणीयः इत्युच्यते,
तदा प्रतियोगित्वं निरूपितत्वसम्बन्धेनाभाववद्भिन्नमित्यादौ सत्प्रतिपक्षाव्याप्तिः ।
अभावादौ प्रतिहेतुव्यापकत्वावगाहिज्ञानस्य प्रतियोगिताधर्मिकनिरूपितत्वसंसर्गकाभाव-
प्रकारकज्ञानत्वेनैव प्रतिबन्धकतया व्यापकत्वविषयतायाः प्रतिबन्धकतानवच्छेदकत्वात्‌ ।
यदि च स्वावच्छेदकावच्छिन्न१वद्भिन्नावृत्तित्वप्रकारतानिरूपितविशेष्यताविशिष्टत्व,
१. (वद्भिन्न) इति भागः कर्गजमातृकायां नास्ति । (b)
86
द्वितीयोऽध्यायः

[[97]]

स्वनिरूपितविशेष्यतावच्छेदकावच्छिन्नविशेष्यतानिरूपितत्वोभयसम्बन्धेन स्वविशिष्टप्रकारतात्वं
व्याप्यतावच्छेदकसम्बन्धः इति नोक्तदोषावसरः । विशेष्यतावैशिष्ट्यं च स्वावच्छेदकाव-
च्छिन्नत्वस्वनिरूपितत्वोभयसम्बन्धेन । वह्न्यभाववद्भिन्नावृत्तिजलवज्जलवानित्यादिज्ञानीय-
जलादिप्रकारतान्तर्भावेण व्याप्यव्यापकभाव इत्युच्यते ।
तदा वृत्तित्वं निरूपितत्वसम्बन्धेन भिन्नवद्भिन्नमित्यत्राव्याप्तिः । स्थलद्वयेऽपि अन्यतरस्य
अनपायात्‌ । (४५)
न च प्रतिबध्यतावैशिष्ट्यघटकस्ववृत्तिभेदप्रतियोगितावच्छेदकता स्वसमानाधि-
करणभेदप्रतियोगितावच्छेदकत्वद्वयवत्त्वसम्बन्धावच्छिन्ना । एकत्र स्वाधिकरणत्वं प्रागुक्त-
स्वविशिष्टप्रकारतात्वसम्बन्धेन। अन्यत्र तु स्वावच्छेदकावच्छिन्नवद्भिन्नावृत्तित्वेत्याद्दुक्त-
सम्बन्धेन। तथा च नोक्तस्थलद्वयव्याप्तिरिति वाच्यम्‌ । (४६)
सर्वमभाववद्भिन्नमित्यत्र प्रमेयत्वव्यापक अभावसमानाधिकरणप्रमेयत्ववत्सर्व-
रूपसत्प्रतिपक्षाव्याप्तेः । सधर्मितावच्छेदककाभावप्रकारकज्ञानत्वेन तत्प्रतिबन्धकत्वात्‌ ।
भेदत्वमत्र अखण्डधर्मः , न तादात्म्यसम्बन्धावच्छिन्नप्रतियोगिताकाभावत्वम्‌ । अतो
नानुमित्यप्रसिद्धिः ।
यद्दपि व्यापकसामानाधिकरण्यावगाहिपरामर्शस्तादृशानुमितौ प्रतिबन्धकः, तथापि
साध्याभाववदवृत्तिमान्‌  पक्ष इत्यभावांशे निर्धर्मितावच्छेदककपरामर्शादनुमितिः सम्भवत्येव ।
यदि च स्वावच्छेदकावच्छिन्नवद्भिन्नावृत्तित्वावच्छिन्नत्व स्वनिरूपितविशेष्यतावच्छेदका-
वच्छिन्नविशेष्यतानिरूपितत्वोभयसम्बन्धेन स्वविशिष्टप्रकारतात्वसम्बन्धेनैव स्वाधिकरणत्वं
निवेशनीयमिति न दोषः इत्युच्यते,
तदा अभावविशिष्टवदभावविशिष्टव्याप्यव्याप्यवत्कालीनो घटः अभावविशिष्टव्याप्या-
87
द्वितीयोऽध्यायः

[[98]]

भावव्याप्य अभावविशिष्टवद्‌भेदवानित्यत्र अभावविशिष्टव्याप्यव्याप्यवत्तादृशघटे-
ऽतिव्याप्तिः। (४७)
न च स्वावच्छेदकावच्छिन्नवद्भिन्नावृत्तित्वावच्छिन्नत्वस्थाने स्वावच्छेदकावच्छिन्न-
वद्भिन्नवृत्तित्वप्रकारताविशिष्टत्वमेव निवेशनीयम्‌ । वैशिष्ट्यं च स्वनिरूपिताभावप्रकारता-
निरूपितत्व, स्ववृत्तिसम्बन्धावच्छिन्नत्वोभयसम्बन्धेन । वृत्तिश्च स्वावच्छिन्नत्वप्रकारता-
निरूपितत्वसम्बन्धेन । इत्थं च उक्तस्थले नातिव्याप्तिः । स्वावच्छेदकावच्छिन्नवद्भिन्ननिरूपित-
सम्बन्धान्तरावच्छिन्नाधेयताशून्यस्य सम्बन्धान्तरेण भाने प्रतिबन्धकताविरहात्‌ इति
वाच्यम्‌। (४८)
एवमपि अभावो वृत्तित्ववद्भिन्नः, इत्यत्र वृत्तित्वव्याप्यवदभावे अव्याप्तेः ।
व्यापकताज्ञानस्य अभावधर्मिकवृत्तित्वप्रकारकज्ञानत्वेन वृत्तित्ववद्भिन्नावृत्तित्वज्ञानस्य
अभावप्रकारकज्ञानत्वेन च प्रतिबन्धकत्वात्‌ प्रागुक्तस्वरूपसम्बन्धविशेषरूपावच्छेदकत्व-
घटितलक्षणासत्त्व(म्‌)१ ।
यद्दप्येवं सति परामर्शस्यैव प्रतिबन्धकतया अनुमित्यप्रसिद्धिः , तथापि वृत्तित्वतद्वद्भेदौ
अविरुद्धौ इति ज्ञानकाले अभावधर्मिकवृत्तित्वज्ञानस्याप्रतिबन्धकतया अनुमित्युपपत्तिः । अतः
स्वरूपसम्बन्धविशेषरूपावच्छेदकत्वघटनासम्भवात्‌ प्रागुपदर्शिते वह्न्यभावव्याप्याभाव-
वद्‌वह्निमत्‌कालीनो जलवान्‌ ह्रदो वह्निमानित्यत्र वह्न्यभावव्याप्यजलव्याप्यवत्तादृश-
ह्रदेऽतिव्याप्तिः दुर्वारैव । (४९)
न च यादृशविशिष्टविषयकनिश्चयविशिष्टस्वविषयताशून्ययादृशविशिष्टविषयक-
१. ात्‌ - इति पाठभेदः
88
द्वितीयोऽध्यायः

[[99]]

निश्चयत्वव्यापिका प्रकृतानुमितिप्रतिबन्धकता तादृशविशिष्टद्वयाविषयकत्वं विरोध्यनुमितिविशेषणं
देयम्‌ । स्वविषयताशून्यत्वनिवेशात्‌ वह्न्यभाववान्‌ ह्रदः इत्यादेः न विशिष्टद्वयाविषयकत्वा-
नुपपत्तिः। तथा च नोक्तातिव्याप्तिरिति वाच्यम्‌ । (५०)
घटो गगनाभाववदभाववत्‌कालीनगगनवानित्यत्र तादृशगगनाभावव्याप्यवद्‌घटे
अव्याप्तिवारणाय विशिष्टद्वयविषयतायां प्रकृतानुमितिप्रतिबध्यतानवच्छेदकत्वस्य निवेशनीयतया
उक्तातिव्याप्तेः दुर्वारत्वात्‌ । (५१)
न च साध्यवत्ताज्ञानसमानधर्मितावच्छेदककयद्‌धर्मावच्छिन्नवत्ताज्ञानसामान्यं
स्वसमानधर्मितावच्छेदककसाध्यवत्ताज्ञानसामान्यप्रतिबध्यं तद्‌धर्मावच्छिन्नविषयतानिरूपित-
प्रकृतपक्षतावच्छेदकावच्छिन्नविषयतानन्तःपातित्वमेव विशिष्टद्वयविषयतायां निवेशनीयम्‌ इति
नोक्तदोषावसरः इति वाच्यम्‌ । (५२)
एवमपि जलवान्‌ ह्रदः वह्न्यभावव्याप्याभावव्याप्यवह्निमानित्यत्र वह्न्यभावव्याप्य-
जलव्याप्यवज्जलवद्‌ध्रदेऽतिव्याप्तेः । तत्र वह्न्यभावव्याप्यजलत्वस्यापि यद्‌धर्मपदेन
ग्रहणसम्भवात्‌ । (५३)
न च प्रकृतानुमितिप्रतिबध्यतानवच्छेदकविषयताशून्यत्वमेव विरोध्यनुमितिविशेषणम्‌।
दर्शितस्थले वह्न्यभावव्याप्यजलवान्‌ तादृशह्रदः इति ज्ञानीयजलत्वविषयतायाः
प्रतिबध्यतानवच्छेदकतया न दोषः । वह्न्यभावव्याप्यजलाभावव्याप्यत्वस्य साध्यतावच्छेदक-
घटकत्वं तु न सम्भवति, अनुमित्यप्रसिद्धिप्रसङ्गात्‌ । जले वह्न्यभावव्याप्यत्वभाने जलवति
ह्रदे वह्निभानासम्भवात्‌ ।
यद्दपि केवलह्रदपक्षके वह्न्यभावव्याप्यजलाभावव्याप्यवह्निसाध्यके वह्न्यभाव-
व्याप्यजलव्याप्यजलवद्‌ध्रदेऽतिव्याप्तिः । तथापि प्रागुक्तस्य प्रकारतायां प्रतिबध्यतावैशिष्ट्य-
89
द्वितीयोऽध्यायः

[[100]]

विशेषणस्यापि सत्वान्नोक्तदोषः इति वाच्यम्‌ । (५४)
तथापि वह्न्यभावव्याप्याभावव्याप्यवह्नौ व्याप्यजलाभावव्याप्यत्वस्यापि
विशेषणत्वेऽतिव्याप्तेः दुर्वारत्वात्‌ । (५५)
न च प्रागुक्ततादृशविषयतानन्तःपातिविशिष्टद्वयविषयताशून्यत्वमेव विरोध्यनुमिति-
विशेषणम्‌ । परंतु तादृशधर्मे स्वावच्छिन्नाविषयकप्रतीतिविषयतावच्छेदकतादृशधर्मावच्छिन्ना-
विषयकप्रतीतिविषयतावच्छेदकत्वरूपं तादृशधर्मान्तराघटितत्वमपि विशेषणं देयम्‌ । अतो
नोक्तातिव्याप्तिः, वह्न्यभावव्याप्यजलत्वस्य वह्न्यभावव्याप्यत्वरूपतादृशधर्मान्तरघटितत्वात्‌।
यद्दपि जलत्वविषयतैव वह्न्यभावव्याप्यत्वरूपतादृशधर्मावच्छिन्नविषयतानिरूपित-
पक्षतावच्छेदकावच्छिन्नविषयतानन्तःपातिनी, न सा वह्न्यभावव्याप्यजल, जलवद्‌ध्रदा-
त्मकविशिष्टद्वयनिरूपिता । या च  विशिष्टद्वयनिरूपिता सा तादृश विषयतान्तः पातिन्येव ।
तथापि तादृशविषयतानन्तः पातिविषयतावैशिष्ट्यमेव विशिष्टद्वयविषयतायां देयम्‌।  वैशिष्ट्यं
च सामानाधिकरण्यरूपम्‌ । उक्त विशिष्टद्वयविषयतायां तादृशविषयतानन्तः पातिजलत्व-
विषयतावैशिष्ट्यसत्त्वात्‌ न दोषः ।
अत्र तादृशविषयतानन्तःपातिविषयताशून्यत्वमात्रनिवेशे पक्षावृत्तित्वव्याप्य-
वत्साध्येऽव्याप्तिः । अतो विशिष्टद्वयेति । प्रागुक्तस्वविषयताशून्यत्वघटितविशिष्टद्वया-
विषयकत्वस्य पक्षावृत्तिसाध्यविषयकज्ञाने सत्त्वात्‌ नाव्याप्तिरिति वाच्यम्‌ । (५६)
तादृशो यो यो धर्मः  तत्तद्‌धर्मावच्छिन्नविषयतानिरूपितपक्षतावच्छेदकावच्छिन्न-
विषयतान्तःपातित्वाभावकूटवत्त्वस्य ज्ञानत्वविशिष्टत्वस्य वा अनन्तः१पातित्वान्तेन
१. अन्तः - कर्गजमातृका (b)
90
द्वितीयोऽध्यायः

[[101]]

विवक्षणीयतया जलत्वविषयतायां तदसम्भवात्‌ । अन्यथा गगनाभावत्वादिकमादाय
गगनाभाववदभाववत्कालीनगगनाभावव्याप्यवद्‌घटे अव्याप्तेः । ज्ञानत्ववैशिष्ट्यं च
स्वनिष्ठावच्छेदकताकप्रतियोगिताकभेदवत्त्वसम्बन्धेन । स्वनिष्ठावच्छेदकता स्वविशिष्टरूप-
विशिष्टत्वसम्बन्धावच्छिन्ना । रूपे स्ववैशिष्ट्यं स्ववृत्तिभेदप्रतियोगितावच्छेदकत्वसम्बन्धेन ।
अवच्छेदकता च स्वविशिष्टज्ञाननिष्ठभेदप्रतियोगितावच्छेदकत्वसम्बन्धावच्छिन्ना । ज्ञाने
स्ववैशिष्ट्यं साध्यवत्ताज्ञानधर्मितावच्छेदकावच्छिन्नविशेष्यतानिरूपितस्वावच्छिन्न-
प्रकारतानिरूपकत्वसम्बन्धेन । भेदप्रतियोगितावच्छेदकता च स्वाश्रयविशिष्टत्वसम्बन्धेन ।
आश्रयता समवायेन। वैशिष्ट्यं स्वविशिष्टप्रतिबन्धकतानिरूपितप्रतिबध्यत्व,
तादात्म्योभयसम्बन्धेन । प्रतिबन्धकतायां स्ववैशिष्ट्यं स्वविशेष्यतावच्छेदकधर्मविशिष्टत्व-
सम्बन्धेन । धर्मवैशिष्ट्यं स्वविशिष्टज्ञाननिष्ठभेदप्रतियोगितावच्छेदकत्वसम्बन्धावच्छिन्न१-
स्वनिष्ठावच्छेदकताकप्रतियोगिताकभेदवत्त्वसम्बन्धेन । ज्ञाने स्ववैशिष्ट्यं स्वावच्छिन्नविशेष्यता
निरूपितसाध्यतावच्छेदकावच्छिन्नप्रकारतानिरूपिकतासम्बन्धेन । भेदप्रतियोगितावच्छेदकता
स्वरूपसम्बन्धेन । स्वविशिष्टरूपविशिष्टेत्यत्ररूपवैशिष्ट्यं स्वावच्छिन्नप्रकारतानिरूपित-
पक्षतावच्छेदकावच्छिन्नविशेष्यतान्तःपातित्वसम्बन्धेन ।
यदि च स्वीयपक्षतावच्छेदकावच्छिन्नविशेष्यतानिरूपितप्रकारतावच्छेदकं यत्‌ तादृशं
रूपं तदवच्छिन्नाविषयकप्रतीतिविषयतावच्छेदकतादृशधर्मावच्छिन्नप्रकारतानिरूपितपक्षता-
वच्छेदकावच्छिन्नविशेष्यत्वानिरूपकत्वमेव विरोध्यनुमितिविशेषणमिति नोक्तातिव्याप्ति-
रित्युच्यते।
१. स्वसेत्यादिभेदवत्व सं x न - इति पाठभेदः । कर्गजमातृका (b)
91
द्वितीयोऽध्यायः

[[102]]

तदा जलवद्‌ध्रदे वह्न्यभावव्याप्याभावव्याप्यवह्नौ साध्ये  वह्न्यभावव्याप्यजलव्याप्य-
१वज्जलवद्‌ध्रदेऽतिव्याप्तिः । तत्र जलत्वस्य तादृशधर्मत्वाभावात्‌। तत्र तादृशत्वानुपादाने
अभावत्वमादाय वह्न्यभावव्याप्यवद्‌ध्रदे अव्याप्तिः । (५७)
न च पक्षसाध्यवैशिष्ट्यावगाह्यनुमितित्वव्यापकप्रतिबध्यताविशिष्टविषयित्वा-
वच्छिन्नानुमितिनिष्ठजन्यतानिरूपितजनकतेत्यादिक्रमेण निवेशान्नोक्तदोषः, विषयितायां
प्रतिबध्यतावैशिष्ट्यं च २स्वविशिष्टप्रकारतानिरूपितविशेष्यतानिरूपितत्व, स्वावच्छेदक-
विषयित्वावच्छिन्नप्रतिबन्धकतानिरूपितप्रतिबध्यताविशिष्टत्वोभयसम्बन्धेन । प्रकारतायां
स्ववैशिष्ट्यं प्रागुक्तम्‌ । विषयितायां प्रतिबध्यतावैशिष्ट्यं स्वावच्छेदकत्व, स्ववृत्तिभेदप्रतियोगिता-
वच्छेदकत्वोभयसम्बन्धेन । भेदप्रतियोगितावच्छेदकता स्वनिरूपकतावच्छेदकरूपविशिष्ट-
रूपवत्त्वसम्बन्धावच्छिन्ना ।
रूपवैशिष्ट्यं स्वावच्छिन्नाविषयकप्रतीतिविषयतावच्छेदकत्वरूपम्‌ । रूपवत्वं च
यद्रूपावच्छिन्ननिरूपकताकविषयिताव्यापकत्वरूपम्‌ । इत्थं च घटकालीनवह्न्य-
भावाभाववदवृत्तिमद्‌ध्रदादिवारणाय यत्नान्तरमपि न कार्यम्‌ । अत एव अभावः
अभाववृत्तित्वव्यापकगगनाभावकालीनगगनवानित्यत्र अभावावृत्तित्वव्याप्यवत्तादृशगगने,
सुन्दरवह्निमद्‌वह्निमत्कालीनपर्वतः सुन्दरवह्न्यभाववानित्यत्र सुन्दरवह्निव्याप्यवत्तादृशपर्वते च
प्रागुक्तघटकालीनेत्याद्दतिव्याप्तिवारकविशेषणासत्त्वेऽपि न क्षतिः । तथा च न
१. वत्‌ - इति पाठः नास्ति (कर्गजमातृका) (b)
२. वह्न्यभाववद्‌वह्न्यभावव्याप्यव्याप्यवत्कालीनह्रदः वह्न्यभावव्याप्याभावव्याप्यवह्निमानित्यत्र
वह्न्यभावव्याप्यव्याप्यवद्‌ध्रदेऽतिव्याप्तिवारणाय अयं सम्बन्धः ।
92
द्वितीयोऽध्यायः

[[103]]

प्रागुक्तवह्न्यभावव्याप्याभावेत्यादिस्थलीय  अतिव्याप्तिः  ।  प्रतिबध्यतायाः
वह्न्यभावव्याप्यवत्तादृशह्रदादिरूपविशिष्टान्तरविषयिताव्यापकत्वादिति वाच्यम्‌ । (५८)
तथा सति वह्न्यभाववत्सुन्दरवह्न्यभाववत्कालीनपर्वतः सुन्दरवह्न्यभाववानित्यत्र
सुन्दरवह्निव्याप्यवत्तादृशपर्वते अव्याप्तेः । प्रतिबध्यतायाः वह्निमत्तादृशपर्वतरूप-
विशिष्टान्तरविषयताव्यापकत्वात्‌ । (५९)
न च सुन्दरवह्न्यभाववति वह्न्यभावः अव्याप्यवृत्तिरिति ज्ञानकालेऽपि तादृशपर्वते
सुन्दरवह्न्यभाववत्तानिश्चयस्य सुन्दरवह्निमत्ताबुद्धिप्रतिबन्धकत्वानुरोधेन प्रतिबध्यप्रतिबन्धक-
भावान्तरस्य आवश्यकतया तादृशप्रतिबध्यतामादाय लक्षणगमनं सम्भवतीति वाच्यम्‌ । (६०)
प्रतियोगिवैयधिकरण्याघटितसुन्दरवह्न्यभावव्यापकतायाः संसर्गघटकत्वे
तत्राव्याप्यवृत्तित्वज्ञानस्यानुत्तेजकतया तत्र प्रतिबध्यप्रतिबन्धकभावान्तरे मानाभावेनाव्याप्तेः।
संयोगेन द्रव्यस्याव्याप्यवृत्तित्वेऽपि द्रव्यत्वाभाववद्‌गुणभिन्नद्रव्यत्वाभाववत्कालीनः पर्वतः
गुणभिन्नद्रव्यत्वाभाववानित्यत्राव्याप्तिः बोध्या । (६१)
न च साध्यतावच्छेदकावच्छिन्नव्याप्यत्वावच्छिन्नप्रकारतानिरूपितपक्षतावच्छेदका-
वच्छिन्नविशेष्यताशाल्यनुमितित्वव्यापकप्रतिबन्धकतानिरूपितप्रतिबध्यताविशिष्टविषयित्वा-
वच्छिन्नजन्यतानिरूपितजनकत्व, पक्षसाध्यग्रहत्वाव्यापकपक्षसाध्यवैशिष्ट्यावगाहिग्रहत्व-
व्यापकप्रतिबध्यतानिरूपितप्रतिबन्धकात्वोभयं यद्रूपावच्छिन्ननिरूपकताकविषयिताव्यापकं
तद्रूपावच्छिन्नत्वमेव सत्प्रतिपक्षत्वमिति न कोऽपि दोषः । दर्शितस्थले सुन्दरवह्न्यभाव-
व्याप्यवत्तानिश्चयप्रतिबध्यतायाः विशिष्टान्तरविषयित्वाव्यापकत्वात्‌ । वह्न्यभाववद्‌वह्न्यभाव-
व्याप्यव्याप्यवत्कालीनो ह्रदः वह्न्यभावव्याप्याभावव्याप्यवह्निमानित्यादौ वह्न्यभावव्याप्यव्याप्य-
93
द्वितीयोऽध्यायः

[[104]]

वत्तादृशह्रदेऽतिव्याप्तेरप्युक्तविवक्षयैव वारणात्‌ प्रकारतायां प्रागुक्तप्रतिबध्यतावैशिष्ट्यमपि
नोपादेयमिति वाच्यम्‌ । (६२)
एवं सति वह्न्यभाववत्सुन्दरवह्न्यभावव्याप्यवत्कालीनपर्वतः सुन्दरवह्न्यभाव-
वानित्यत्राव्याप्तेः१, वह्न्यभावव्याप्याभाववद्‌वह्निव्याप्यवत्कालीनत्वस्यापि पक्षतावच्छेदक-
घटकत्वे महाविशिष्टेऽतिव्याप्तेश्च । (६३)
न च साध्यतावच्छेदकावच्छिन्नप्रतियोगिताकाभाववद्‌वृत्तित्वनिष्ठप्रतियोगिता-
सम्बन्धावच्छिन्नप्रकारताविशिष्टप्रकारतानिरूपितपक्षतावच्छेदकावच्छिन्नविशेष्यताशालिनिश्चयत्व-
व्यापकप्रतिबन्धकतेत्यादिक्रमेण निवेशात्‌ नोक्तदोषावसरः । प्रकारतावैशिष्ट्यं
स्वनिरूपिताभावत्वावच्छिन्नप्रकारतानिरूपितत्वस्ववृत्तिसम्बन्धावच्छिन्नत्वोभयसम्बन्धेन ।
सम्बन्धे वृत्तिश्च स्वावच्छिन्नत्वप्रकारतानिरूपितत्वसम्बन्धेन । तादृश एकरूपावच्छिन्न-
प्रतिबन्धकतायामुक्तनिश्चयत्वव्यापकत्वमक्षतमिति वाच्यम्‌ । (६४)
एवमपि अभावः वह्न्यभावव्याप्यद्रव्यत्वाभावाभाववद्‌वृत्तित्ववत्कालीनवह्निमानित्यत्र
वह्न्यभावव्याप्यद्रव्यत्वाभावव्याप्यद्रव्यत्वाभाववदभावेऽतिव्याप्तेः । उक्तसाध्याभाववदवृत्ति-
मानिति ज्ञानस्य वृत्तित्वरूपावच्छेदकधर्मदर्शनमुद्रया वह्न्यभावव्याप्यद्रव्यत्वाभाववत्ताबुद्धि-
प्रतिबन्धकत्वात्‌ । (६५)
न च साध्याभाववदवृत्तित्वविषयकग्रहत्वाव्यापकत्वस्य तादृशप्रतिबन्धकता-
विशेषणत्वाङ्गीकारात्‌ न दोष इति वाच्यम्‌ । (६६)
१. अतिव्याप्तिः - कर्गजमातृका (b)
94
द्वितीयोऽध्यायः

[[105]]

तथा सति अभावः वह्निमद्‌वृत्तित्ववत्कालीनवह्निमान्‌ इत्यत्र  वह्न्यभावव्याप्यवदभावे
अव्याप्तेः । अभावे तादृशवह्न्यभाववदवृत्तिमत्तानिश्चयस्य अवच्छेदकधर्मदर्शनीय-
प्रतिबन्धकतातिरिक्तप्रतिबन्धकत्वविरहात्‌ । तस्याश्च उक्तसाध्याभाववदवृत्तित्वग्रहत्व-
व्यापकत्वात्‌। (६७)
न च सधर्मितावच्छेदककयद्‌धर्मावच्छिन्नवत्ताज्ञानसामान्यं स्वसमानधर्मितावच्छेदक-
कसाध्याभाववदवृत्तिमत्ताज्ञानसामान्यप्रतिबध्यं तद्‌धर्मावच्छिन्नविषयतानिरूपितपक्षतावच्छेदका-
वच्छिन्नविषयतानन्तःपातिविषयतावैशिष्ट्यं विशिष्टद्वयविषयतायां निवेश्य प्रागुक्तकल्प एव
आद्रीयते । तथा च नोक्तदोषावसरः इति वाच्यम्‌ । (६८)
एवमपि गगनं गगनाभाववदभाववत्कालीनगगनवदित्यत्र गगनावृत्तित्वव्याप्यवद्‌गगने
अव्याप्तेः । गगनावृत्तितादृशगगनविषयकानुमितेः गगनाभाववदभाववत्‌, अभाववद्‌गगन-
रूपविशिष्टद्वयविषयकत्वात्‌ । एवं गगनं गगनाभाववत्प्रतियोगित्ववत्कालीनगगनवदित्यत्र
गगननिष्ठाभावप्रतियोगित्वव्याप्यवद्‌गगने अव्याप्तिः । ह्रदो वह्निमानित्यत्र प्रमेयह्रदावृत्तित्व-
व्याप्यवद्‌वह्नौ अतिव्याप्तिश्च । प्रमेयह्रदवृत्तित्वाभावस्य ह्रदवृत्तित्वाभावादतिरिक्ततया
घटकालीनवह्न्यभावाभाववदवृत्तिमद्‌ध्रदवारकविशेषणेनावारणात्‌ । “ह्रदावृत्तिर्वह्निः, प्रमेयह्रदा-
वृत्तिर्वह्निरि”त्यादिनिश्चयानां भिन्नभिन्नरूपेणैव प्रतिबन्धकत्वात्‌ । एकरूपेण प्रतिबन्धकतायामपि
गगनाभाववदभाववत्कालीनगगनाभावव्याप्यवद्‌घटसङ्‌ग्रहाय अव्यापकविषयताशून्यज्ञानीय
विशिष्टान्तरविषयित्वाव्यापकत्वस्यैव प्रतिबन्धकतायां निवेश्यत्वात्‌ ।
तदयमर्थः - प्रकृतानुमितित्वव्यापकप्रतिबध्यतानिरूपितप्रतिबन्धकताविशिष्ट-
विषयित्वावच्छिन्नत्वं जन्यतायां निवेशनीयम्‌ । प्रतिबन्धकतावैशिष्ट्यं स्वावच्छेदकत्व,
95
द्वितीयोऽध्यायः

[[106]]

स्ववृत्तिभेदप्रतियोगितावच्छेदकत्वोभयसम्बन्धेन । भेदप्रतियोगितावच्छेदकता स्वनिरूपकता-
वच्छेदकरूपविशिष्टरूपवत्त्वसम्बन्धावच्छिन्ना । रूपवैशिष्ट्यं स्वनिष्ठावच्छेदकताक-
प्रतियोगिताकभेदद्वयवत्प्रतीतिविषयतावच्छेदकत्वसम्बन्धेन । एकभेदः स्वावच्छिन्ना१-
विषयकत्वरूपः । अपरभेदः स्वावच्छिन्नविषयकत्वाव्यापकविषयताशून्यत्वरूप इति ।
यत्तु- प्रमेयह्रदावृत्तिवह्न्यादेः बाधत्वमस्त्येव प्रतिबन्धकतान्तरसत्त्वात्‌ । अत एव
मेयत्वविशिष्टं यत्‌ साध्याभाववद्‌वृत्तित्वं तद्विशिष्टसाधनस्य दोषत्वमेव जगदीशेन स्वीकृतम्‌।
भट्टाचार्येण तु तत्र प्रतिबन्धकतान्तरास्वीकारात्‌ न दोषत्वमङ्गीकृतम्‌ । स्पष्टमिदं संशयपक्षतायाम्‌।
प्रकृते तु सर्वेषामपि प्रतिबन्धकतान्तरस्य आवश्यकतया बाधत्वमावश्यकमेवेति ।
तन्न - लक्ष्यालक्ष्यव्यवस्थायाः व्यवहारसद्‌भावासद्‌भावमात्राधीनायाः प्रतिबन्धकता-
भेदाभेदनिबन्धनत्वविरहात्‌ । पक्षावृत्तिसाध्यादौ बाधव्यवहारेऽपि प्रमेयत्वघटकालीनत्वादि-
विशेषणान्तरविशेषितपक्षावृत्तिसाध्यादौ तदव्यवहारात्‌ । जगदीशवचनस्य प्रामादिकत्वात्‌ ।
ह्रदावृत्तिर्वह्निः प्रमेयह्रदावृत्तिः वह्निरित्यादिनिश्चयानाम्‌ एकरूपेण प्रतिबन्धकतायाः सुवचत्वाच्च।
तथाहि ह्रदत्वावच्छिन्ननिरूपितत्वसम्बन्धावच्छिन्नप्रकारताभिन्नप्रकारत्वा-
निरूपितवृत्तित्वत्वावच्छिन्नप्रतियोगितासम्बन्धावच्छिन्नप्रकारतानिरूपिताभावत्वावच्छिन्नप्रकारता-
निरूपितवह्नित्वावच्छिन्नविशेष्यताशालिनिश्चयत्वेन ह्रदावृत्तिः वह्निः, प्रमेयह्रदावृत्तिर्वह्निरित्यादीनां
प्रतिबन्धकता । प्रमेयं यद्‌ध्रदवृत्तित्वं तदभाववान्‌ वह्निरिति ज्ञानस्य प्रतिबन्धकत्ववारणाय
नञ्‌द्वयनिवेशः । निश्चयत्वाद्दनुगमप्रकारस्तु अग्रे दर्शयिष्यते ।  उक्तरूपस्य वृत्तित्व-
सामान्याभाववान्‌ वह्निरिति ज्ञानसाधारण्येऽपि न क्षतिः, तस्यापि ह्रदो वह्निमानिति
१. स्वावच्छिन्नविषयके.... कर्गजमातृका (b)
96
द्वितीयोऽध्यायः

[[107]]

ज्ञानप्रतिबन्धकत्वात्‌ । प्रतिबध्यतावच्छेदकं न वह्नित्वावच्छिन्नप्रकारताशालिबुद्धित्वम्‌ । किन्तु
तादृशप्रकारतानिरूपितह्रदत्वावच्छिन्नविशेष्यताशालिबुद्धित्वमेव । अन्यथा ह्रदावृत्तिर्वह्निरिति
निश्चयदशायां घटो वह्निमानिति बुद्‌ध्यनुपपत्तिप्रसङ्गादिति ।
न च तद्‌धर्मावच्छिन्नविषयतानिरूपितपक्षतावच्छेदकावच्छिन्नविषयतानन्तःप्रातिनी
पक्षावृत्तिसाध्यविषयतानन्तःपातिनी पक्षनिष्ठाभावप्रतियोगिसाध्यविषयतानन्तःपातिनी च या
विषयता तच्छून्यत्वमेव विरोध्यनुमितौ निवेशनीयमिति नोक्तदोषावकाशः । प्रमेयह्रदावृत्ति-
र्वह्निरित्यादिज्ञाने तादृशप्रमेयत्वविषयतासत्त्वात्‌ । बाधलक्षणेऽपि यद्रूपावच्छिन्नविषयकनिश्चये
दर्शितविशेषणस्य निवेशनीयतया न प्रमेयह्रदावृत्तिवह्न्यादावतिव्याप्तिः । अतएव न
वह्न्यभाववज्जलवद्‌वृत्तिजलवद्‌ध्रदे बाधलक्षणातिव्याप्तिरिति वाच्यम्‌ । (७०)
एवमपि जलवद्‌ध्रदत्वसामानाधिकरण्येन वह्निव्याप्यजलकालीनवह्नौ साध्ये
जलव्यापकवह्न्यभावाभाववदवृत्तिमज्जलवद्‌ध्रदे पूर्वोक्तेऽतिव्याप्तेः । जलव्यापकवह्न्य-
भावत्वस्यापि यद्‌धर्मपदेन उपादानसम्भवेन तस्यापि तादृशधर्मत्वात्‌ । वह्न्यभावत्वावच्छिन्न-
प्रकारतायाः प्रतिबध्यतावच्छेदकत्वाच्च । (७१)
न च तादृशधर्मान्तराघटितत्वं तादृशधर्मविशेषणं देयमिति नोक्तातिव्याप्तिः ।
जलव्यापकवह्न्यभावत्वस्यातादृशत्वात्‌ ।
यद्दपि घटकालीनवह्न्यभावत्वमपि न तादृशम्‌, तथापि वह्न्यभावो वह्निमानित्यत्र
वह्न्यभाववद्‌वह्न्यभावाभाववदवृत्तिमद्‌वह्न्यभावेऽतिव्याप्तिवारणाय प्रागुक्तविशिष्टान्तर-
विषयित्वाव्यापकत्वं उपादेयमेवेति वाच्यम्‌ । (७२)
एवमपि गुणो गुणवानित्यत्र गुणावृत्तिगुणावृत्तित्वव्याप्यवद्गुणेऽतिव्याप्तेः । गुणावृत्ति-
गुणावृत्तिगुणः इत्याकारकज्ञानस्य पक्षावृत्तिसाध्यविषयतानन्तःपातिविषयताशून्यत्वात्‌। (७३)
97
द्वितीयोऽध्यायः

[[108]]

न च पक्षावृत्तित्वप्रकारतानिरूपितसाध्यतावच्छेदकावच्छिन्नमुख्यविशेष्यतानन्तः-
पातित्वमेव निवेशनीयमिति नोक्तदोषावसरः इति वाच्यम्‌ । (७४)
एवमपि सुन्दरवह्निमद्‌वह्निमत्कालीनपर्वतः सुन्दरवह्न्यभाववान्‌ इत्यत्र सुन्दरवह्निव्याप्य-
वत्तादृशपर्वते अव्याप्तेः ।
यदि च विशिष्टान्तरविषयितायां प्रतिबध्यतावच्छेदकत्वं निवेशनीयमिति नाव्याप्तिः।
वह्निमत्तादृशपर्वतविषयतायाः प्रतिबध्यतानवच्छेदकत्वात्‌ । अत एव गगनं गगनाभाववदभाव-
वत्कालीनगगनवदित्यत्र गगनावृत्तित्वव्याप्यवत्तादृशगगने नाव्याप्तिः इत्युच्यते।
तदा सुन्दरवह्निमद्‌वह्निमत्कालीनवह्न्यभाववत्सुन्दरवह्न्यभाववत्कालीनपर्वतः
सुन्दरवह्न्यभाववानित्यत्र सुन्दरवह्निव्याप्यवत्तादृशपर्वते अव्याप्तिः ।
यत्तु - ईदृशस्थले सुन्दरवह्निमत्पर्वतादेः न बाधत्वम्‌, विशिष्टान्तराघटितत्वविरहात्‌
इति ।
तन्न - लक्षणानुरोधेन लक्ष्यशिक्षायाः अनुपपन्नत्वात्‌ । उक्तं हि - “सिद्धानुगममात्रं हि
कर्तुं युक्तं परीक्षकैः । न सर्वलोकसिद्धस्य लक्षणेन निवर्तनमिति”। तस्मात्‌ अभावसाध्यक-
स्थलान्तरे इव प्रतियोगिमत्पक्षस्य अत्रापि बाधत्वमाश्रयणीयमेव । (७५)
न च विशिष्टान्तरविषयितायां प्रागुक्तानन्तःपातिविषयिताशून्यज्ञानीयत्वस्य
निवेशनीयतया नोक्तदोषः । उक्तस्थले केवलवह्निमद्‌विषयितायाः अतथात्वात्‌ । तथाचायं
निष्कर्षः - पक्षसाध्यग्रहत्वाव्यापकपक्षसाध्यवैशिष्ट्यग्रहत्वव्यापकतद्‌धर्मावच्छिन्नप्रतिबध्यता-
निरूपितप्रतिबन्धकताविशिष्टविषयित्वावच्छिन्न उक्तानन्तःपातिविषयिताशून्यानुमिति-
निष्ठजन्यतानिरूपितजनकत्व, तद्‌धर्मावच्छिन्नप्रतिबध्यतानिरूपितप्रतिबन्धकत्वोभयं यद्रूपाव-
98
द्वितीयोऽध्यायः

[[109]]

च्छिन्ननिरूपकताकविषयिताव्यापकं तद्रूपावच्छिन्नत्वम्‌ तत्त्वमिति । अतः न कोऽपि दोषः इति
वाच्यम्‌ । (७६)
एवमपि वह्न्यभाववज्जलव्यापकवह्न्यभावसमानाधिकरणजलवत्कालीनह्रदः
वह्निमानित्यत्र जलव्यापकवह्न्यभावसमानाधिकरणजलवत्तादृशह्रदे प्रतियोगिवैयधिकरण्य-
घटितव्यापकताघटितेऽतिव्याप्तेः । अव्याप्यवृत्तित्वग्रहकालेऽपि अनुमित्यनुत्पादानुरोधेन
अवच्छेदकधर्मदर्शनविधया प्रतिबन्धकतान्तरस्यैव स्वीकरणीयत्वात्‌ । तस्य च
यद्रूपावच्छिन्नविषयकत्वव्यापकतासम्पत्तेः । (७७)
न च विरोध्यनुमितिजनकतायां तादृशप्रतिबन्धकताव्याप्यत्वमेव सत्यन्तदलेन
विवक्षितमिति नोक्तदोषावसरः । शैवालव्यापकवह्न्यभावसमानाधिकरणशैवालवान्‌ तादृशह्रदः
इति ज्ञानसाधारणजनकतायाः दर्शितावच्छेदकधर्मदर्शनीयप्रतिबन्धकत्वाव्याप्यत्वात्‌ इति
वाच्यम्‌।(७८)
एवमपि वह्न्यभाववत्प्रतियोगिव्यधिकरणवह्न्यभावाभाववदवृत्तिमत्कालीनह्रदः
वह्निमानित्यत्र प्रतियोगिव्यधिकरणवह्न्यभावाभाववदवृत्तिमत्तादृशह्रदेऽतिव्याप्तेः ।
तन्निश्चयीयजनकतायाः अवच्छेदकधर्मदर्शनीयप्रतिबन्धकताव्याप्यत्वाक्षतेः । (७९)
न च तादृशवह्न्यभावाभाववन्निरूपितवृत्तित्वप्रकारताविशिष्टप्रकारतानिरूपिततादृश-
ह्रदत्वावच्छिन्नविशेष्यताशालिनिश्चयत्वरूपानुगतधर्मावच्छिन्नजनकतायाः नानासम्बन्धावगाहि-
ज्ञानसाधारणतया दर्शितावच्छेदकधर्मदर्शनीयप्रतिबन्धकताव्याप्यत्वविरहात्‌ न दोष इति
वाच्यम्‌।(८०)
99
द्वितीयोऽध्यायः

[[110]]

प्रतियोगिवैयधिकरण्यघटितव्यभिचारज्ञानप्रतिबन्धकतावच्छेदकविषयताशालित्वेन
एकरूपेण प्रतियोगिवैयधिकरण्यघटिततदघटितव्याप्तिज्ञानयोः जनकतायाः व्याप्त्यनुगमसिद्धान्त-
लक्षणयोरुक्तत्वेन तादृशजनकतायां प्रतिबन्धकताव्याप्यत्वविरहेणाव्याप्तेः। (८१)
न च तयोरेकरूपेण जनकत्वाभिधानमापाततः एव । तथाहि प्रतियोगिवैयधि-
करण्यघटितव्यभिचारज्ञानत्वावच्छिन्नप्रतिबध्यतानिरूपितप्रतिबन्धकतावच्छेदकीभूत-
विषयतानिरूपितसाध्यप्रकारतानिरूपितसामानाधिकरण्यप्रकारतानिरूपितहेतुता-
वच्छेदकावच्छिन्नप्रकारतानिरूपितपक्षतावच्छेदकावच्छिन्नविशेष्यताशालिनिश्चयत्वं तादृशरूपं
वाच्यम्‌ । तथा सति अवच्छेदकत्वसामान्याभाववद्‌वह्नित्वावच्छिन्नवह्निसमानाधिकरणधूमवान्‌
पर्वतः इत्यादिज्ञानानामपि वह्न्यनुमितिजनकताप्रसङ्गः ।
यदि च तादृशप्रतिबन्धकतावच्छेदकप्रकारता हेतुतावच्छेदकावच्छिन्नप्रकारता-
निरूपिताधिकरणप्रकारतेत्यादिप्रकारतानिरूपितैव ग्राह्या । अतो नोक्तदोषः इत्युच्यते ।
तदापि वह्न्यधिकरणमहानसवृत्त्यभावप्रतियोगितानवच्छेदकधूमत्वावच्छिन्नधूम-
समानाधिकरणवह्निमत्ताज्ञानेन धूमानुमितिप्रसङ्गः । वह्न्यधिकरणमहानसवृत्त्यभावप्रतियोगितान-
वच्छेदकत्वप्रकारकज्ञानस्यापि अवच्छेदकधर्मदर्शनादिविधया प्रतिबन्धकत्वात्‌ । ज्ञानवैशिष्ट्या-
नवच्छिन्नप्रतिबन्धकतानिवेशेन उक्तानुपपत्तिवारणेऽपि प्रतियोगिव्यधिकरणहेत्वधिकरण-
वृत्त्यभावप्रतियोगितावच्छेदकत्वप्रकारकसाध्यतावच्छेदकविशेष्यकबुद्धित्वावच्छिन्नत्वस्य
स्वरूपसम्बन्धविशेषरूपस्य प्रतिबध्यताविशेषणत्वे प्रतियोगिवैयधिकरण्याघटितव्यापकता-
वगाहिपरामर्शासङ्‌ग्रहः । तादृशसामान्याभावनिश्चयप्रतिबध्यतावच्छेदककोटौ प्रतियोगि-
वैयधिकरण्यविषयतायाः अनिवेशात्‌ । व्यापकत्वरूपस्य तथात्वे भेदवद्‌धेत्वधिकरणवृत्त्यभाव-
प्रतियोगितानवच्छेदकत्वावगाहिज्ञानस्यापि अनुमितिजनकताप्रसङ्गः।
100
द्वितीयोऽध्यायः

[[111]]

न चेष्टापत्तिः, तथा सति तुल्ययुक्त्या महानसत्ववद्‌वह्निमद्‌वृत्यभावप्रतियोगितान-
वच्छेदकधूमत्वावगाहिप्रमात्मकपरामर्शेन  अयोगोलकं धूमवदिति भ्रमानुमितिप्रसङ्गात्‌ । एवं
हेत्वधिकरणवृत्तिभेदप्रतियोगितानिरूपितस्वावच्छेदकावच्छिन्नाधिकरणतासम्बन्धावच्छिन्नावच्छेदकता
वत्‌ प्रतियोगितानवच्छेदकत्वमेव प्रतियोगिवैयधिकरण्यघटितव्यापकतावच्छेदकत्वमिति
सिद्धान्तलक्षणे भट्टाचार्यैरेव निष्कर्षः कृतः । तथा च ईदृशव्यापकताज्ञानप्रतिबध्यव्यभिचारज्ञाने
प्रतियोगिवैयधिकरण्याघटितव्यापकताज्ञानस्याविरोधितया नोक्तरूपेण उभयसङ्‌ग्रहसम्भवः।
व्यभिचारद्वयावगाहिज्ञानत्वव्यापकप्रतिबध्यतानिविशे व्यभिचारद्वयविषयतयोरेक-
विशिष्टापरत्वेनैव निवेशनीयतया मिथो विशेषणविशेष्यभावे विनिगमनाविरहेण गुरुधर्मावच्छिन्न-
कारणताद्वयम्‌ । तदपेक्षया प्रतियोगिवैयधिकरण्यघटिततदघटितव्यापकतावगाहिज्ञानयोः पृथगेव
लघुधर्मावच्छिन्नकारणताद्वयस्वीकारो युक्तः । मणिमन्त्रादिन्यायेन एकविधव्यभिचारज्ञानस्य
नानाविधव्याप्तिज्ञानप्रतिब१ध्यत्वं तु न सिद्‌धान्तसम्मतम्‌ । एवमप्रामाण्यज्ञानाननुगमेनापि
एकरूपेण प्रतिबन्धकत्वासम्भवो बोध्यः । तथा च प्रतियोगिवैयधिकरण्याघटितव्यापकतावगाहि-
ज्ञानीयजनकताव्यापकतायाः प्रतिबन्धकतायामक्षततया नाव्याप्त्यवकाशः ।
यद्दपि स्वनिरूपितप्रतिबध्यतावच्छेदकावच्छिन्नप्रतिबध्यतानिरूपितप्रतिबन्धकता-
विशिष्टत्वसम्बन्धेन प्रतिबन्धकतायाः व्यापकत्वविवक्षायां प्रतियोगिवैयधिकरण्यघटिततदघटित-
व्यापकतावगाहिज्ञानयोः एकरूपेण जनकत्वेऽपि नाव्याप्तिः । प्रतिबन्धकतावैषिष्ट्यं
स्वरूपस्वावच्छेदकीभूताभावप्रतियोग्युपहितत्वान्यतरसम्बन्धेन । तेन अव्याप्यवृत्तित्वज्ञान-
कालीनस्य प्रतियोगिवैयधिकरण्यघटितव्यापकतावगाहिज्ञानस्याप्रतिबन्धकत्वेऽपि न क्षतिः ।
स्वावच्छेदकीभूताभावप्रतियोगि-अव्याप्यवृत्तित्वज्ञानोपहितत्वस्य तत्र सत्त्वात्‌ ।
१. प्रतिबन्धकत्वं - कर्गजमातृका - अयं पाठः अशुद्धः (b)
101
द्वितीयोऽध्यायः

[[112]]

तथाऽपि प्रागुक्ते जलव्यापकवह्न्यभावसमानाधिकरणजलवत्तादृशह्रदेऽतिव्याप्ति-
तादवस्थ्यमिति न तत्सम्भवः इति वाच्यम्‌ । (८२)
तथापि प्रतिबन्धकतायाः जनकताव्यापकत्वासम्भवात्‌ । तथाहि तदभावव्याप्यवत्ता-
निश्चयीयप्रतिबन्धकतावच्छेदककोटौ अनाहार्यत्वं निवेशनीयमित्यविवादम्‌। तत्र आहार्यत्वं यदि
स्वविषयत्व, स्वाव्यवहितोत्तरत्व, उभयसम्बन्धेन इच्छाविशिष्टप्रत्यक्षत्वम्‌, तदा बाधा-
समवहितस्वविषयकेच्छासमनन्तरोत्पन्नतदभावव्याप्यवत्ताप्रत्यक्षस्य प्रतिबन्धकत्वानुपपत्तिः ।
अत एव इच्छाजन्यत्वमपि न तत्‌ । चाक्षुषत्वाद्दवच्छिन्नविषयकेच्छाविशिष्टचाक्षुषत्वाद्दवच्छिन्नं
प्रति तादृशेच्छात्वेन हेतुत्वस्य व्यवस्थापितत्वेन तत्र इच्छाजन्यत्वस्याप्यक्षतेः । नापि
बाधनिश्चयकालीनेच्छाविशिष्टज्ञानान्यत्वं तत्‌ । आहार्यबाधनिश्चयकालीनतादृशेच्छा-
समनन्तरोत्पन्नप्रत्यक्षस्य प्रतिबन्धकतानुपपत्तेः । बाधज्ञाने इच्छाविशिष्टान्यत्वनिवेशे
स्वविषयकेच्छासमनन्तरोत्पन्नानाहार्यबाधनिश्चयकालीनाहार्यनिश्चयस्य प्रतिबन्धकतापत्तिः ।
इच्छाविशिष्टान्यबाधज्ञानकालीनत्वविरहेण उक्तानाहार्यत्वस्य तत्राक्षतेः । अतः आहार्यज्ञानानां
तत्तद्‌व्यक्तिभेदाः एव प्रतिबन्धकतावच्छेदककोटौ जनकतावच्छेदककोटौ च निवेशनीयाः ।
इत्थं च तद्वत्तानिश्चयकालीनत१दभावव्याप्यवत्ता निश्चयवृत्तिभेदो जनकतावच्छेदककोटौ न
निवेशनीयः। तत्र बाधाभावविरहादेवानुमितिवारणात्‌ । प्रतिबन्धकतावच्छेदककोटौ तु तन्निवेशः
आवश्यकः । तत्रानन्तरमपि तद्वत्ताबुद्‌ध्युदयात्‌ । तथा च तत्साधारणजनकतां प्रति
प्रतिबन्धकतायाः न व्यापकत्वसम्भवः इति । (८३)
न च स्वरूपस्वावच्छेदकीभूतभेदप्रतियोगित्वान्यतरसम्बन्धेनैव प्रतिबन्धकतायाः
१. आहार्यवदभव... इति कर्गजमातृका
102
द्वितीयोऽध्यायः

[[113]]

व्यापकत्वं विवक्षितमिति न दोषः ।  उक्ताहार्यज्ञानेऽपि उक्तान्यतरसम्बन्धेन
प्रतिबन्धकतासत्त्वादिति वाप्यम्‌ । (८४)
एवमपि जलव्यापकवह्न्यभावसमानाधिकरणजलवत्तादृशह्रदेऽतिव्याप्तिवारणा-
सम्भवात्‌। जलव्यापकवह्न्यभावसमानाधिकरणजलवान्‌, शैवालव्यापकवह्न्यभावसमानाधि-
करणशैवालवानित्यादिनिश्चयानामेकरूपेण जनकत्वायोगात्‌। तथा हि प्रागुक्तरीत्या आहार्यज्ञानानां
तत्तद्‌व्यक्तिभेदानामेव निवेशनीयतया एकरूपेण जनकतापक्षे एकत्र बहुतरभेदानां निवेशनीयतया
गुरुधर्मावच्छिन्नानन्तजनकतापत्तिः । भिन्नभिन्नरूपेण जनकतायां तु लघुधर्मावच्छिन्न-
कतिपयजनकताः। एकैक जनकतावच्छेदकगर्भे भेदत्रयं निवेश्य जनकताचतुष्टयाङ्गीकारे हि
भेदत्रयस्य मिथो विशेषणविशेष्यभावे विनिगमनाविरहेण एकैक जनकतास्थाने
जनकताषट्‌कमितिरीत्या चतुर्विंशतिः जनकताः । द्वादशभेदानामेकजनकतावच्छेदककोटौ
निवेशे तु तेषां मिथो विशेषणविशेष्यभावे विनिगमनाविरहेण द्वात्रिंशदधिकशतं गुरुधर्मावच्छिन्नाः
जनकताः इति एकरूपेण जनकत्वासम्भवात्‌ न प्रागुक्तरीत्या अतिव्याप्तिवारणसम्भवः
इति।(८५ )
न च प्रतिबध्यप्रतिबन्धकभावलाघवानुरोधात्‌ आहार्यव्यवहारानुरोधाच्च आहार्यज्ञाने
अनाहार्यज्ञानव्यावृत्तविषयताविशेषः स्वीक्रियते । संशये च अर्वाचीनैः स्थापितः एव विषयता
विशेषः । तथा च तत्तद्विषयताभेदं प्रतिबन्धकतावच्छेदकघटकविषयतायां निवेश्य एकरूपेण
प्रतिबन्धकतायाः सुवचतया नोक्तदोषावकाशः इति वाच्यम्‌ । (८६)
तथापि अप्रामाण्यज्ञानाननुगमेन एकरूपेण प्रतिबन्धकतायाः दुर्घटत्वात्‌ । तथाहि
जलाभाववति जलप्रकारकत्वादिरूपाप्रामाण्यज्ञानविषय शैवालादिहेतुकपरामर्शादनुमित्य-
103
द्वितीयोऽध्यायः

[[114]]

नुत्पादप्रसङ्गेन यावदप्रामाण्यज्ञानाभावकूटस्य निवेशो न सम्भवति। जलाद्देकैकघटिता-
प्रामाण्यज्ञानाभावमात्रनिवेशे शैवालादिघटिताप्रामाण्यज्ञानास्कन्दितशैवालादिहेतुक-
परामर्शादनुमित्युत्पादप्रसङ्गः । अतः पृथगेव कारणता वक्तव्या । तथा सति तत्तदप्रामाण्य-
ज्ञानाभावस्य तत्तद्‌धेतुकपरामर्शे निवेशनीयतया नोक्तदोषावकाशः इति । (८७)
न च धर्मविशिष्टज्ञानत्वेन जनकत्वम्‌ । धर्मवैशिष्ट्यं च स्वविशिष्टप्रकारताविशिष्टत्व-
सम्बन्धेन । प्रकारतायां स्ववैशिष्ट्यं च स्वावच्छिन्नप्रकारतानिरूपितव्यापकत्वप्रकारतानिरूपित-
साध्याभावप्रकारतानिरूपितसामानाधिकरण्यप्रकारतानिरूपितत्वस्वावच्छिन्नत्वोभयसम्बन्धेन।
प्रकारतावैशिष्ट्यं च स्वनिरूपितपक्षतावच्छेदकावच्छिन्नविशेष्यतानिरूपकत्व,
स्वनिष्ठावच्छेदकताकप्रतियोगिताकभेदवत्त्वोभयसम्बन्धेन । स्वनिष्ठावच्छेदकता च
स्वविशिष्टप्रकारताविशिष्टत्वसम्बन्धेन । प्रकारतायां स्ववैशिष्ट्यं च स्वावच्छेदकावच्छिन्न-
प्रतियोगिताकाभाववद्विशेष्यकत्वावच्छिन्नत्वप्रकारतानिरूपितत्व, स्वावच्छेदकावच्छिन्न-
प्रकारकत्वनिष्ठत्वोभयसम्बन्धेन । प्रकारतावैशिष्ट्यं च स्वनिरूपितविशेष्यत्व,
स्वनिरूपिकज्ञानविशिष्टत्वोभयसम्बन्धेन । ज्ञानवैशिष्ट्यं च स्वनिष्ठाधेयताविशिष्टाधेयतारूप-
एकक्षणावच्छिन्नएकात्मवृत्तित्वसम्बन्धेन । आधेयतावैशिष्ट्यं च स्वावच्छेदकक्षणावच्छिन्नत्व-
स्वनिरूपकनिरूपितत्वोभयसम्बन्धेन ।
यद्वा ज्ञानवैश्ष्ट्यिं सामानाधिकरण्य, कालिकविशेषणत्वोभयसम्बन्धेन ।
यद्दप्येवमपि सामानाधिकरण्यांशे अप्रामाण्यज्ञानास्कन्दितस्य जनकत्वापत्तिः, तथापि
सामानाधिकरण्यविषयतानिरूपितत्वस्थाने तादृशविषयतावैशिष्ट्यस्य निवेश्यतया न दोषः ।
वैशिष्ट्यं च निरूपितत्व, सामानाधिकरण्योभयसम्बन्धेन । सामानाधिकरण्यं च स्वनिष्ठाव-
104
द्वितीयोऽध्यायः

[[115]]

च्छेदकताकप्रतियोगिताकभेदवत्त्व, निरूपकत्वोभयघटितम्‌ । भेदश्च पूर्वोपदर्शितः । इत्थं च
सामानाधिकरण्यांशे अप्रामाण्यज्ञानास्कन्दितस्य ज्ञानस्य दर्शितसामानाधिकरण्यसम्बन्धेन
प्रकारताविशिष्टप्रकारतावैशिष्ट्यासम्भवात्‌ न दोषः । एवमितरत्रापि बोध्यमिति वाच्यम्‌। (८८)
एवमपि अनाहार्यज्ञानसमानाकारकाणामनियताहार्यज्ञानानां तत्तद्‌व्यक्तिभेदानामेव
निवेश्यतया प्रागुक्तगौरवस्य दुर्वारत्वात्‌, समानाकारकज्ञानेषु विषयताभेदानुपगमात्‌ ।
उक्तकारणतालाघवानुरोधमात्रेण विषयताभेदोपगमे अप्रामाण्यज्ञानानास्कन्दितज्ञानस्यापि तथैव
विषयताभेदोपगमसम्भवात्‌ अप्रामाण्यज्ञानाभावनिवेशवैयर्थ्यम्‌ । किञ्च जनकप्रतिबन्धकज्ञानेषु
सर्वत्र विषयताविशेषमङ्गीकृत्य तस्य जनकत्वप्रतिबन्धकत्वावच्छेदकत्वस्वीकारसम्भवात्‌
निरूप्यनिरूपकभावापन्नतत्तद्‌धर्मावच्छिन्नविषयताशालिज्ञानत्वेन जनकत्वप्रतिबन्धकत्वादि
विलयप्रसङ्गः । तस्मादेकरूपेण जनकत्वादिकं न सम्भवत्येवेति दर्शितातिव्याप्तिः दुर्वारैवेति।
अस्तु वा एकरूपेण प्रतिबन्धकत्वजनकत्वादिकम्‌ । तथापि अभावः वह्न्यभावव्याप्य-
वृत्तित्वकालीनवह्निमानित्यत्र वह्न्यभाववद्‌वृत्तित्ववत्कालीनवह्निमान्‌ वेत्यादौ प्रतियोगिव्यधि-
करणतादृशवह्न्यभावाभाववदवृत्तिमदभावेऽतिव्याप्तिः । विशिष्टान्तरविषयित्वाव्यापकत्वस्य
जनकतायामेव निवेशनीयतायाः अन्यत्र स्थापितत्वात्‌ । अन्यथा अत्रैव केवलतादृशवह्न्यभावा-
भाववदवृत्तिमदभावे अव्याप्तिप्रसङ्गाच्चेति । (८९)
अत्रोच्यते - साध्यवत्ताज्ञानसमानधर्मितावच्छेदककयद्‌धर्मावच्छिन्नप्रकारताशालि-
ज्ञानसामान्यं स्वसमानधर्मितावच्छेदककसाध्यवत्ताज्ञानसामान्यप्रतिबन्धकम्‌ तद्‌धर्मावच्छिन्न-
विषयतानिरूपितप्रकृतपक्षतावच्छेदकावच्छिन्नविषयतानन्तः पातिनी या तादृशधर्मावच्छिन्न-
प्रकारतानिरूपितपक्षतावच्छेदकावच्छिन्नविशेष्यताशाल्यनुमितिजनकतावच्छेदिका विषयता
105
द्वितीयोऽध्यायः

[[116]]

तच्छून्यत्वस्य यद्रूपावच्छिन्नविषयकनिश्चये निवेशनीयतया नोक्तातिव्याप्त्यवसरः ।
प्रतियोगिव्यधिकरणतादृशवह्न्यभावाभाववदवृत्तिमान्‌ घट इति ज्ञानस्य वह्न्यभावादौ
अव्याप्यवृत्तित्वज्ञानसहितस्य घटत्वावच्छिन्नधर्मिकतादृशवह्निमत्ताज्ञानाप्रतिबन्धकतया
प्रतियोगिव्यधिकरणतादृशवह्न्यभावाभाववदवृत्तित्वस्य तादृशधर्मत्वविरहात्‌ । अत्र च
पक्षव्याप्यवत्साध्याभावादौ प्रतियोगिवैयधिकरण्यघटितव्याप्तिघटितेऽतिव्याप्तिवारणाय
सत्यन्तम्‌१। (९०)
न च अभावः गगनाभाववदभावव्याप्यवत्कालीनगगनवानित्यत्र अभावव्याप्यवत्तादृश-
गगनाभावे प्रतियोगिवैयधिकरण्यघटितव्याप्तिघटितेऽतिव्याप्तिः । एवं गगनं गगनाभाववद्‌-
गगनावृत्तित्वव्याप्यवत्कालीनगगनवदित्यत्र गगनावृत्तित्वव्याप्यवत्तादृशगगने प्रतियोगि-
वैयधिकरण्यघटितेऽतिव्याप्तिः ।
यदि च जनकतायां प्रतिबन्धकताव्याप्यत्वविशेषणस्यापि सत्त्वान्न दोषः इत्युच्यते,
तदा अभावः गगनाभाववद्‌वृत्तित्ववत्कालीनगगनवानित्यत्र प्रतियोगिव्यधिकरणाभाववृत्तित्वा-
भावाभाववदवृत्तिमत्तादृशगगनेऽतिव्याप्तिरिति वाच्यम्‌ । (९१)
यतः प्रागुक्ततद्‌धर्मावच्छिन्नविषयतानिरूपितपक्षतावच्छेदकावच्छिन्नविषयतानन्तःपातिनी
सधर्मितावच्छेदककयद्‌धर्मावच्छिन्नवत्ताज्ञानसामान्यं स्वसमानधर्मितावच्छेदकक-
पक्षवद्‌भेदवत्ताज्ञानप्रतिबन्धकम्‌, तद्‌धर्मावच्छिन्नविषयतानिरूपितसाध्याभावत्वावच्छिन्न-
विषयतानन्तःपातिनी सधर्मितावच्छेदककयद्‌धर्मावच्छिन्नवत्ताज्ञानसामान्यं स्वसमानधर्मिता-
१. (तथा हि जनकतायाः सम्बन्धान्तरावच्छिन्नवृत्तित्वावगाहिज्ञानेऽपि सत्त्वात्‌ नातिव्याप्तिः)
(b) कर्गजमातृकायाम्‌ अत्र नास्ति अयं भागः ।
106
द्वितीयोऽध्यायः

[[117]]

वच्छेदककपक्षवृत्तित्ववत्ताज्ञानप्रतिबन्धकम्‌ तद्‌धर्मावच्छिन्नविषयतानिरूपितसाध्यतावच्छेदका-
वच्छिन्नविषयतानन्तःपातिनी च या विषयता तच्छून्यत्वमेव सत्यन्तदलार्थः । इत्थं च
तादृशविषयताशून्यत्व-उक्तविरोध्यनुमितिजनकत्वोभयं यद्रूपावच्छिन्नविषयताव्यापकं
तद्रूपावच्छिन्नत्वं तादृशविषयताशून्यनिश्चयवृत्तित्वविशिष्टयद्रूपावच्छिन्नविषयताव्यापकं
विरोध्यनुमितिजनकत्वं तद्रूपावच्छिन्नत्वं वा सत्प्रतिपक्षत्वमिति न कोऽपि दोषः इति ।
यदि चैवमपि ह्रदो वृत्तिजलाभाववानित्यत्र जलव्यापकवृत्तिजलवद्‌वृत्तिजलवद्‌ध्रदे
प्रतियोगिवैयधिकरण्यघटितव्यापकताघटितेऽतिव्याप्तिः । उक्तानन्तःपातिविषयताशून्यत्वस्य
तादृशविशिष्टविषयकनिश्चये सत्त्वात्‌ । (९२)
न च प्रकृतानुमितिप्रतिबन्धकत्वरूपसत्यन्तमपि निवेश्य तत्र विशिष्टान्तरविषयित्वा-
व्यापकत्वं निवेशनीयमिति वाच्यम्‌ । (९३)
एवमपि घटो अभाववद्‌व्यापकजातित्वाभावकालीनजातित्ववानित्यत्र प्रतियोगि-
व्यधिकरणतादृशजातित्वाभावाभाववदवृत्तिमद्‌घटे अतिव्याप्तेः । प्रतिबन्धकतायां
विशिष्टान्तरविषयित्वाव्यापकत्वस्यापि सत्त्वात्‌ । (९४)
न च जनकतायां प्रतिबन्धकताव्याप्यत्वं निवेशनीयमिति न दोषः । सम्बन्धान्तर-
संसर्गकज्ञानसाधारणजनकतायाः प्रतिबन्धकत्वाव्याप्यत्वात्‌ ।
यद्दप्येवं सति विशिष्टान्तरविषयित्वाव्यापकत्वस्य प्रागुक्तवृत्तिजलाभावसाध्यके प्रयोजनं
न सम्भवति, शैवालव्यापकवृत्तिजलवद्‌वृत्तिशैवालवत्ताज्ञानसाधारणजनकतां प्रति
प्रतिबन्धकतायाः व्यापकत्वविरहात्‌, तथापि ह्रदो वृत्त्यभाववानित्यत्र तादृशविशिष्टेऽतिव्याप्ति-
वारणाय तद्विशेषणमावश्यकमेवेति वाच्यम्‌ । (९५)
107
द्वितीयोऽध्यायः

[[118]]

एवमपि अभाववद्‌व्यापकवृत्तित्वव्यापकजातित्वाभावकालीनजातित्वस्य अभावत्वा-
वच्छेदेन साध्यत्वे प्रतियोगिव्यधिकरणतादृशजातित्वाभावाभाववदवृत्तिमदभावेऽतिव्याप्तेः ।
वृत्तित्वनिष्ठप्रतियोगितासम्बन्धावच्छिन्नव्याप्यतावगाहिज्ञानवैशिष्ट्यावच्छिन्नप्रतिबन्धकतायाः
जनकताव्यापकत्वसम्भवात्‌ । (९६)
न च तादृशप्रतिबन्धकतायाः न विशिष्टान्तरविषयत्वाव्यापकत्वमिति नातिव्याप्तिरिति
वाच्यम्‌ । (९७)
अभावो वृत्तित्वव्यापकजातित्वाभावकालीनजातित्ववानित्यत्र तादृशजातित्वाभावा-
भाववदवृत्तिमदभावे प्रतियोगिवैयधिकरण्याघटिते अव्याप्तिवारणाय विशिष्टान्तरविषयितायां
तज्जनकतानवच्छेदकत्व, तत्प्रतिबन्धकतावच्छेदकत्वोभयाभाववत्त्वस्य निवेशनीयतया तादृश-
विशिष्टान्तराघटितत्वस्याव्याहतत्वात्‌ इत्युच्यते,
तदा सत्यन्तदलेन विषयतावैशिष्ट्यमेव जनकतायां विवक्षितम्‌ । वैशिष्ट्यं च
स्ववृत्तिप्रकारतात्वावच्छिन्नावच्छेदकताकत्व, स्ववृत्तिजन्यतानिरूपितत्वोभयसम्बन्धेन ।
जन्यतायां वृत्तिश्च स्वावच्छेदकविधेयतावच्छेदकावच्छिन्ननिरूपितप्रतियोगिवैयधिकरण्याघटित-
व्याप्तिप्रकारताऽन्यतमनिरूपितत्वसम्बन्धेन । इत्थं च प्रतियोगिवैयधिकरण्यघटितव्याप्तिघटिते
क्वापि नातिव्याप्तिः ।
अत्र अभाववद्‌व्यापकजातित्वाभावकालीनजातित्वाभावाभाववदवृत्तिद्रव्यत्वकालीनघटः
तादृशजातित्ववानित्यत्र प्रतियोगिव्यधिकरणतादृशजातित्वाभावाभाववदवृत्तिमत्तादृशघटे
धर्मितावच्छेदकविषयतामादायातिव्याप्तिवारणाय अवच्छेदकतायां प्रकारतात्वावच्छिन्नत्व-
निवेशः। प्रतियोगिवैयधिकरण्यघटिततदघटितव्याप्तिज्ञानयोरेकरूपेण जनकत्वे (तु)
108
द्वितीयोऽध्यायः

[[119]]

स्वविशिष्टविषयतासम्बन्धेन जनकतायाः यद्रूपावच्छिन्ननिरूपकताकविषयिताव्यापकत्वं
निवेश्यमित्यत्रैव सत्यन्तदलतात्पर्यम्‌ । विषयतायां स्ववैशिष्ट्यं स्वनिरूपितप्रकारतात्वावच्छिन्ना-
वच्छेदकत्व, स्वनिरूपितजन्यतावच्छेदकीभूतविधेयतावच्छेदकावच्छिन्ननिरूपितप्रतियोगि-
वैयधिकरण्याघटितव्याप्तिप्रकारतान्यतमनिरूपितत्वोभयसम्बन्धेनेति न काचिदनुपपत्तिः ।(९८)
इति श्रीकृष्णताताचार्यविरचितं वावदूककुतूहलम्‌ समाप्तम्‌ ।
ele
109
द्वितीयोऽध्यायः

[[120]]

तृतीयोऽध्यायः
110
तृतीयोऽध्यायः

[[तृतीयोऽध्यायः]]

॥ श्रीमते रघुनन्दनपरब्रह्मणे नमः ॥
॥ श्रीमत्प्रणतार्तिहरवरदपरब्रह्मणे नमः ॥
॥ श्रीमते निगमान्तमहादेशिकाय नमः ॥
॥ श्रीमते श्रीकृष्णतातयार्यमहादेशिकाय नमः ॥
॥ अस्मद्गुरुभ्यो नमः ॥
नत्वा गुरूंश्च पितरौ श्रीशं हस्तिगिरीश्वरम्‌ ।
गुरुमुखाच्छ्रुतोऽर्थस्तु मया सङ्‌गृह्यतेऽधुना ॥
(१)  प्रथमा कोटिः -
प्रकृतानुमितिप्रतिबन्धकतावच्छेदिका अथ च विशिष्टपक्षग्रहत्वविशिष्ट-
साध्यग्रहत्वाव्यापकपक्षे साध्यवैशिष्ट्यग्रहत्वव्यापकप्रतिबध्यतानिरूपितप्रतिबन्धकतावच्छेदक-
विषयित्वावच्छिन्नानुमितिनिष्ठजन्यतानिरूपितजनकतावच्छेदिका यद्रूपावच्छिन्ननिरूपकताक-
विषयिता तद्रूपावच्छिन्नत्वं सत्प्रतिपक्षत्वं भट्टाचार्याभिमतम्‌ ।
अस्य लक्षणस्य “वह्न्यभाववद्‌वह्न्यभावव्याप्यव्याप्यवत्कालीनह्रदो वह्निमान्‌” इति
स्थले वह्न्यभावव्याप्यव्याप्यवद्वह्न्यभाववद्वह्न्यभावव्याप्यव्याप्यवत्कालीनह्रदे सत्प्रतिपक्षोन्नायके
अतिव्याप्तिः । तथाहि - “वह्न्यभाववद्‌वह्न्यभावव्याप्यव्याप्यवत्कालीनह्रदो वह्निमान्‌”
इत्यकारकबुद्धिं  प्रति उक्तोन्नायकनिश्चयस्य “वह्न्यभाववान्‌ वह्न्यभावव्याप्यव्याप्यवान्‌” इति
निश्चयविशिष्ट“वह्न्यभावव्याप्यव्याप्यवांश्चतादृशह्रदः” इति निश्चयत्वेन प्रतिबन्धकत्वात्‌

[[122]]

सत्यन्तदलाक्रान्तत्वम्‌ । तादृशह्रदः वह्न्यभावव्याप्यवान्‌ इत्याकारकसत्प्रतिपक्षज्ञानस्य
प्रकृतानुमितिप्रतिबन्धकत्वात्‌ तज्जनकत्वात्‌ चोक्तोन्नायकस्य इति विशेष्यदलाक्रान्तत्वम्‌ ।
अयमेव अस्य ग्रन्थस्य प्रधानपूर्वपक्षः । अस्य समाधानम्‌ (९०) कोटौ भविष्यति ।
मध्ये एतदतिव्याप्तिवारणप्रयासः बहुभिः प्रकारैः क्रियते तन्निराकरणञ्च भविष्यति ।
i) सत्यन्तदलघटकप्रतिबन्धकतायां प्रतिहेतुव्यापकत्वप्रकारतानिरूपितसाध्याभावनिष्ठ-
विशेष्यत्वानिरूपकज्ञानवैशिष्ट्यानवच्छिन्नत्वनिवेशकल्पः -
द्वितीयकोटिः -
पूर्वोक्तातिव्याप्तिवारणाय सत्यन्तदलघटकप्रतिबन्धकतायां प्रतिहेतुव्यापकत्वप्रकारता-
निरूपितसाध्याभावनिष्ठविशेष्यत्वानिरूपकज्ञानवैशिष्ट्यानवच्छिन्नत्वं इति विशेषणं दीयते ।
एवञ्च पूर्वोक्तोन्नायके नातिव्याप्तिः । तत्र वह्न्यभाववान्‌ वह्न्यभावव्याप्यव्याप्यवान्‌ इति
निश्चयविशिष्ट “वह्न्यभावव्याप्यव्याप्यवांश्च तादृशह्रदः” इति निश्चयीयप्रतिबन्धकतामादायैव
सत्यन्तं उपपादितम्‌ । इदानीं तत्र प्रथमनिश्चये प्रतिहेतुव्यापकत्वप्रकारतानिरूपितसाध्याभाव-
निष्ठविशेष्यत्वानिरूपकत्वस्यैव सत्वात्‌, प्रतिबन्धकतायां तादृशज्ञानवैशिष्ट्यावच्छिन्नत्वमेव
अस्ति, न तु अनवच्छिन्नत्वं इति नातिव्याप्तिः ।
तत्र प्रथमनिश्चये कुतः तादृशविशेष्यतानिरूपकत्वं नास्ति इति चेत्‌ - उच्यते ।
“घटाभावव्याप्यव्याप्यवान्‌ वह्न्यभाववान्‌ घटाभावव्याप्यव्याप्यवांश्च तादृशह्रदः”,
“वह्न्यभावव्याप्यव्याप्यवान्‌ वह्न्यभाववान्‌ वह्न्यभावव्याप्यव्याप्यवांश्च तादृशह्रदः”
इत्यादिसकलनिश्चयानां पृथक्‌प्रतिबन्धकत्वकल्पनापेक्षया तेषां एकरूपेणैव प्रतिबन्धकत्वं
कल्पनीयम्‌ लाघवात्‌ । तच्च रूपं - ज्ञानविशिष्टज्ञानत्वं ज्ञानवैशिष्ट्यञ्च - स्ववृत्तिधर्मविशिष्टत्व,
सामानाधिकरण्य, कालिकविशेषणत्व एतत्‌त्रितयसंबन्धेन । वृत्तिश्च- स्वावच्छिन्नप्रतियोगिता-
काभावव्याप्यव्याप्यव्यापकत्वविशिष्टस्वरूपसंबन्धावच्छिन्नवह्न्यभावत्वावच्छिन्नप्रकारता-
112
तृतीयोऽध्यायः

[[123]]

निरूपकत्वसंबन्धेन ।  धर्मवैशिष्ट्यं च - स्वावच्छिन्नप्रतियोगिताकाभावव्याप्यव्याप्यत्वावच्छिन्न-
प्रकारतानिरूपिततादृशह्रदत्वावच्छिन्नविशेष्यतानिरूपकत्वसंबन्धेन । अत्र प्रथमज्ञानपदेन
“वह्न्यभावव्याप्यव्याप्यवान्‌ वह्न्यभाववान्‌” इत्याकारकज्ञानं गृह्यते । तद्वैशिष्ट्यं द्वितीयज्ञाने
“वह्न्यभावव्याप्यव्याप्यवान्‌ तादृशह्रदः” इत्याकारके वक्तव्यम्‌ । वैशिष्ट्यं च
स्ववृत्तिधर्मविशिष्टत्व, सामानाधिकरण्य, कालिकविशेषणत्व एतत्‌त्रितयसंबन्धेन वक्तव्यम्‌।
तत्र द्वितीयतृतीयसंबन्धौ स्पष्टौ । प्रथमसंबन्धेनापि वैशिष्ट्यं संभवति । तथाहि - तत्र स्ववृत्तित्वं
धर्मे स्वावच्छिन्नप्रतियोगिताकाभावव्याप्यव्याप्यव्यापकत्वविशिष्टस्वरूपसंबन्धावच्छिन्नवह्न्य-
भावत्वावच्छिन्नप्रकारतानिरूपकत्वसंबन्धेन । अत्र स्वपदेन घटत्व, वह्नित्वादिधर्माः ग्राह्याः ।
तदवच्छिन्नप्रतियोगिताकाभावव्याप्यव्याप्यव्यापकत्वविशिष्टस्वरूपसंबन्धावच्छिन्नवह्न्यभाव-
त्वावच्छिन्नप्रकारतानिरूपकत्वसंबन्धेन वह्नित्वादिधर्मविशिष्टं भवति “वह्न्यभावव्याप्यव्याप्यवान्‌
वह्न्यभाववान्‌”  इत्याकारकं ज्ञानम्‌ । तदेव प्रथमवैशिष्ट्यघटकस्वपदग्राह्यम्‌ । उद्देश्यविधेय-
भावस्थले उद्देश्यतावच्छेदकव्यापकत्वं विधेये संसर्गतया अथवा संसर्गतावच्छेदकतया भासते
इति नियमेन प्रकृते वह्न्यभावस्य विधेयत्वात्‌ तत्र उद्देश्यतावच्छेदकीभूतवह्न्यभावव्याप्यव्याप्यं
व्यापकत्वविशिष्टस्वरूपसंबन्धेन भाति । अत्र व्यापकत्वं संसर्गतावच्छेदकतया भाति ।
धर्मवैशिष्ट्यं च स्पष्टम्‌ ।
एवं च प्रतिहेतुव्यापकत्वप्रकारतानिरूपितसाध्याभावनिष्ठविशेष्यत्वानिरूपकं ज्ञानं भवति
“वह्न्यभावव्याप्यव्याप्यवान्‌ वह्न्यभाववान्‌” इति ज्ञानं तद्वैशिष्ट्यावच्छिन्नत्वमेव प्रतिबन्धकतायां
अस्ति इति नातिव्याप्तिः ।
अत्र ज्ञाने प्रतिहेतुव्यापकत्वप्रकारतानिरूपितसाध्याभावनिष्ठविशेष्यत्वानिरूपकत्वं न
113
तृतीयोऽध्यायः

[[124]]

निवेश्यते चेत्‌ व्यापकताघटितसत्प्रतिपक्षे अव्याप्तिः स्यात्‌ । ह्रदो वह्निमान्‌ धूमात्‌ इत्यत्र
जलस्य प्रतिहेतुत्वे “जलव्यापकवह्न्यभावसमानाधिकरणजलवद्‌ध्रदः” सत्प्रतिपक्षः ।
तज्ज्ञानस्य “जलव्यापको वह्न्यभावः इति निश्चयविशिष्टजलवान्‌ ह्रदः” इति निश्चयत्वेनैव
प्रतिबन्धकत्वम्‌ । अतः अव्याप्तिः प्रसज्यते तद्वारणाय तादृशानिरूपकत्वं विशेषणम्‌ । तथा
सति “जलव्यापको वह्न्यभावः” इति ज्ञाने तादृशविशेष्यतानिरूपकत्वस्यैव सत्वात्‌
तदनिरूपकज्ञानवैशिष्ट्यानवच्छिन्नत्वस्य सत्प्रतिपक्षनिश्चयीय प्रतिबन्धकतायां सत्वात्‌ नाव्याप्तिः।
अवान्तरशंका -
पुनः पूर्वोक्तोन्नायके अतिव्याप्तिः तदवस्था ।  तत्र वह्न्यभावव्याप्यव्याप्येत्यत्र
वह्न्यभावव्याप्यत्वं निविष्टम्‌ । तच्च प्रतिहेतुव्यापकसाध्याभावसमानाधिकरणप्रतिहेतुमत्पक्षरूपम्‌।
तथा च सति “वह्न्यभावव्याप्यव्याप्यवान्‌ वह्न्यभाववान्‌” इति ज्ञानेऽपि प्रतिहेतुव्यापकत्व-
प्रकारतानिरूपितसाध्याभावनिष्ठविशेष्यतायाः सत्वात्‌ तन्निरूपकमेव इदं ज्ञानं परम्परया भवति।
न तदनिरूपकं इति अतिव्याप्तिः तदवस्थैव ।
ii)  ज्ञाननिष्ठावच्छेदकतायां धर्मविशिष्टान्यत्वनिवेशकल्पः -
तत्‌ समाधानम्‌ -
तद्वारणाय ज्ञाननिष्ठावच्छेदकतायां धर्मविशिष्टान्यत्वं विशेषणं देयम्‌ । एवं च
धर्मविशिष्टान्या या ज्ञाननिष्ठावच्छेदकता तदनिरूपकत्वं प्रतिबन्धकताविशेषणं फलति ।
निश्चयविशिष्टनिश्चयत्वेन प्रतिबन्धकतास्थले द्वितीयनिश्चयः प्रतिबन्धकः , प्रथमनिश्चयः अवच्छेदकः
भवति । एवं सत्प्रतिपक्षे समन्वयः इत्थं- तत्र  ज्ञाननिष्ठा प्रतिबन्धकतावच्छेदकता धर्मविशिष्टैव
न विशिष्टान्या । तथाहि- धर्मवैशिष्ट्यं स्वनिष्ठावच्छेदकताकप्रतियोगिताकभेदवत्वसंबन्धेन।
स्वनिष्ठावच्छेदकता-स्वावच्छिन्ननिरूपितव्यापकत्वप्रकारतानिरूपितसाध्याभाव-
114
तृतीयोऽध्यायः

[[125]]

त्वावच्छिन्नविशेष्यतावृत्तिभेदप्रतियोगितावच्छेदकत्वसंबन्धेन । भेदप्रतियोगितावच्छेदकता-
अवच्छेदकतासंबन्धेन इति । अत्र स्वपदेन प्रतिहेतुतावच्छेदकधर्मः ग्राह्यः । प्रकृते जलत्वं
गृह्यते । तदवच्छिन्ननिरूपितव्यापकत्वप्रकारतानिरूपितवह्न्यभावत्वावच्छिन्नविशेष्यतायां
“जलव्यापको वह्न्यभावः” इति ज्ञानीय प्रतिबन्धकतावच्छेदकता अवच्छेदकतासंबन्धेन अस्ति।
अतः तादृशविशेष्यतावृत्तिभेदः न “जलव्यापको वह्न्यभावः” इति ज्ञानीयप्रतिबन्धकता-
वच्छेदकतावद्भेदः । किन्तु उदासीनज्ञानीयप्रतिबन्धकतावच्छेदकतावद्भेदः। तत्प्रतियोगिता-
वच्छेदकत्वं तदीयप्रतिबन्धकतावच्छेदकतायाम्‌ । तादृशप्रतियोगितावच्छेदकत्वसंबन्धेन
स्ववद्भेदः तु “जलव्यापको वह्न्यभावः” इति ज्ञानीय प्रतिबन्धकतावच्छेदकतायां अस्ति इति
कृत्वा धर्मविशिष्टैव सा अवच्छेदकता । अतः धर्मविशिष्टान्यावच्छेदकत्वानिरूपकत्वं
सत्प्रतिपक्षनिश्चयीयप्रतिबन्धकतायां अस्ति इति समन्वयः।
एवं पूर्वोक्तस्थलेऽपि नातिव्याप्तिः । तत्र प्रतिहेतुतावच्छेदकधर्मपदेन (स्वपदेन) जलत्वस्य
ग्रहणे तदवच्छिन्ननिरूपितव्यापकत्वप्रकारतानिरूपितवह्न्यभावत्वावच्छिन्नविशेष्यतायां
“जलव्यापकोवह्न्यभावः” इत्यादि ज्ञानीयायां “जलव्यापकवह्न्यभावसमानाधिकरणजल-
व्याप्यवान्‌ वह्न्यभाववान्‌” इत्याकारकज्ञाननिष्ठप्रतिबन्धकतावच्छेदकतावच्छेदकत्वं नास्ति।
यतोहि “जलव्यापक(वह्न्यभावव्याप्य)वह्न्यभावसमानाधिकरणजलव्याप्यवान्‌ वह्न्यभाववान्‌”
इति ज्ञानस्य प्रतिबन्धकतावच्छेदकत्वं वह्न्यभावव्याप्यव्याप्यव्यापकत्वविशिष्टस्वरूपसंबन्धाव-
च्छिन्नवह्न्यभावत्वावच्छिन्नप्रकारतानिरूपकत्वेनैव । अतः उक्तज्ञाने व्यापकत्वशरीरे प्रविष्टानां
सर्वेषां अपि प्रतिबन्धकतावच्छेदकत्वं संसर्गतावच्छेदककोटिप्रविष्टत्वादेव । परन्तु
जलव्यापकत्वप्रकारतानिरूपितसाध्याभावनिष्ठविशेष्यतायां प्रकृतनिश्चयीयप्रतिबन्धकता-
115
तृतीयोऽध्यायः

[[126]]

वच्छेदकतावच्छेदकत्वं नास्ति । अतः जलव्यापकत्वप्रकारत्वनिरूपितवह्न्यभावविशेष्यतायां
न  प्रतिबन्धकतावच्छेदकतावच्छेदकघटकत्वं  इति  तादृशविशेष्यतावृत्तिभेदः
उक्तप्रतिबन्धकतावच्छेदकतावद्भेदः तत्प्रतियोगितावच्छेदकत्वमेव उक्तप्रतिबन्धकतावच्छेदकत्वे
इति तेन संबन्धेन स्ववद्भेदः “वह्न्यभावव्याप्यव्याप्यवान्‌ वह्न्यभाववान्‌” इति ज्ञानीय
अवच्छेदकतायां  नास्ति  इति  धर्मविशिष्टान्या एव सा अवच्छेदकता  । अतः
एतादृशावच्छेदकतानिरूपकत्वस्यैव प्रतिबन्धकतायां सत्वात्‌ । अनिरूपकत्वस्य विरहात्‌
नातिव्याप्तिः ।
तृतीयकोटिः -
एवंरीत्या समाधाने दत्तेऽपि यत्र व्यापकत्वस्य प्रकारतया भानं तत्स्थलीयोन्नायके
अतिव्याप्तिः । तथाहि - “वह्न्यभावव्याप्यव्याप्यव्यापकवह्न्यभावकालीनह्रदः वह्निमान्‌” इत्यत्र
वह्न्यभावव्याप्यव्याप्यवत्तादृशह्रदे अतिव्याप्तिः दुर्वारा । तत्र “वह्न्यभावव्याप्यव्याप्यव्यापकः
वह्न्यभावः वह्न्यभावव्याप्यव्याप्यवांश्च तादृशह्रदः, घटाभावव्याप्यव्याप्यव्यापकः वह्न्यभावः
घटाभावव्याप्यव्याप्यवांश्च तादृशह्रदः” इत्यादिनिश्चयानां लाघवात्‌ एकरूपेणैव प्रतिबन्धकत्वं
वक्तव्यम्‌ । तच्च रूपं ज्ञानविशिष्टज्ञानत्वम्‌ । वैशिष्ट्यं च प्रागुक्तत्रितयसंबन्धेनैव । परन्तु
प्रथमसंबन्धे वृत्तिश्च - स्वावच्छिन्नप्रतियोगिताकाभावव्याप्यव्याप्यव्यापकत्वप्रकारतानिरूपित-
वह्न्यभावत्वावच्छिन्नविशेष्यतानिरूपकत्वसंबन्धेन । धर्मवैशिष्ट्यं च - स्वावच्छिन्नप्रति-
योगिताकाभावव्याप्यव्याप्यत्वावच्छिन्नप्रकारतानिरूपिततादृशह्रदत्वावच्छिन्नविशेष्यता-
निरूपकत्वेन ।
एवं च उक्तस्थले वह्न्यभावव्याप्यव्याप्यवत्तादृशह्रदरूपोन्नायके अतिव्याप्तिः भवति।
तत्र “वह्न्यभावव्याप्यव्याप्यव्यापकः वह्न्यभावः” इति ज्ञाननिष्ठा या प्रतिबन्धकतावच्छेदकता
116
तृतीयोऽध्यायः

[[127]]

सा धर्मविशिष्टैव भवति न तदन्या । तथाहि धर्मपदेन जलत्वस्य ग्रहणे जलत्वावच्छिन्नप्रकारता-
निरूपितव्यापकत्वप्रकारतानिरूपितवह्न्यभावनिष्ठविशेष्यतायां उक्तज्ञानीयप्रतिबन्धकता-
वच्छेदकतावच्छेदकघटकत्वमेव अस्ति । उक्तज्ञाने व्यापकत्वस्य प्रकारतया भानात्‌ ।
तज्ज्ञानस्य च व्यापकत्वप्रकारतानिरूपितसाध्याभावनिष्ठविशेष्यतानिरूपकत्वेनैव अवच्छेदकत्वं
इति कृत्वा तत्कोटिप्रविष्टस्य वह्न्यभावव्याप्तिघटकजलव्यापकत्वस्यापि प्रकारतावच्छेदकता-
वच्छेदकघटकत्वस्यैव सत्वात्‌ तादृशप्रकारतानिरूपितविशेष्यतानिरूपकत्वं प्रथमज्ञाने सत्वात्‌
तत्र च व्यापकत्वप्रकारतानिरूपितसाध्याभावनिष्ठविशेष्यतायाः सत्वात्‌ । विशेष्यतावृत्तिभेदः
न तज्ज्ञानीयप्रतिबन्धकतावच्छेदकतावद्भेदः तत्र तस्य सत्वात्‌ । किन्तु उदासीनप्रतिबन्धकता-
वच्छेदकतावद्भेदः तत्प्रतियोगितावच्छेदकत्वं उदासीनप्रतिबन्धकतावच्छेदकतायाम्‌। तेन संबन्धेन
स्ववद्भेदः प्रकृतप्रथमज्ञानीयप्रतिबन्धकतावच्छेदकतायां इति कृत्वा धर्मविशिष्टत्वं आगतम्‌ ।
अतः तदन्यावच्छेदकत्वानिरूपकत्वस्य प्रतिबन्धकतायां अक्षतत्वात्‌ अतिव्याप्तिः।
iii) यद्रूपावच्छिन्नविषयकनिश्चये उभयाभावनिवेशकल्पः
चतुर्थकोटिः -
पूर्वोक्तातिव्याप्तिं प्रथमकोट्युक्तातिव्याप्तिं च एकेनैव परिष्कारेण वारयति । तथाहि
यद्रूपावच्छिन्ननिरूपकताकविषयिता ज्ञानवैशिष्ट्यावच्छिन्नप्रतिबन्धकतावच्छेदकत्व,
प्रतिहेतुव्यापकसाध्याभावसमानाधिकरणप्रतिहेतुविषयताविशिष्टान्यत्वोभयाभाववती
तद्रूपावच्छिन्नत्वं सत्यन्तार्थः इति । विषयतावैशिष्ट्यं निरूपितत्व, तादात्म्य एतदन्यतरसंबन्धेन।
एवं च अतिव्याप्तिवारणं इत्थम्‌। यद्रूपावच्छिन्ननिरूपकताकविषयितापदेन वह्न्यभावव्याप्य-
व्याप्यवत्तादृशह्रदविषयितायाः ग्रहणे जलस्य प्रतिहेतुत्वात्‌ तस्यां विषयितायां
ज्ञानवैशिष्ट्यावच्छिन्नप्रतिबन्धकतावच्छेदकत्व, जलव्यापकवह्न्यभावसमानाधिकरण-
117
तृतीयोऽध्यायः

[[128]]

जलविषयताविशिष्टत्वस्य निरूपितत्व, तादात्म्य एतदयतरसंबन्धेन विरहात्‌ तादृशविषयिता-
विशिष्टान्यत्वोभयस्यैव सत्वात्‌ उभयाभावविरहात्‌ नातिव्याप्तिः । अत्र विषयतावैशिष्ट्यशरीरे
तादात्म्यस्य निवेशः विपरीतसत्प्रतिपक्षसंग्रहाय भवति ।
पञ्चमकोटिः -
एवमपि पूर्वपक्षव्याप्तिघटितसत्प्रतिपक्षे अव्याप्तिः । तथाहि- “ह्रदो वह्निमान्‌” इत्यत्र
वह्न्यभावाभाववदवृत्तिमद्‌ध्रदः सत्प्रतिपक्षः तद्विषयकज्ञानेन सह यदा “अभावव्यापकः
वह्न्यभावः” इति ज्ञानस्य समावेशः तदा सत्प्रतिपक्षनिश्चयस्य ज्ञानवैशिष्ट्यावच्छिन्नप्रतिबन्ध-
कतावच्छेदकत्वमक्षतम्‌ । अभावव्यापकः वह्न्यभावः इति निश्चयविशिष्ट “अभाववान्‌ ह्रदः”
इति निश्चयत्वेन प्रतिबन्धकत्वस्य संभवात्‌ । तथा च वह्न्यभावाभाववदवृत्तिमद्‌ध्रदविषयितायां
उक्तोभयस्यैव सत्वात्‌ उभयाभावविरहात्‌ अव्याप्तिः । अत्र उभयाभावप्रतियोगियदवच्छेदकत्वं
तत्‌ स्वरूपसंबन्धरूपं इति भाति ।
षष्ठकोटिः -
पूर्वोक्ताव्याप्तिभिया पूर्वकल्पं परित्यज्य प्रथमकोट्युक्तातिव्याप्तिं प्रकारान्तरेण वारयति
इदानीम्‌ । तथाहि- यद्रूपावच्छिन्ननिरूपकताकविषयितायां सत्यन्तदलघटकप्रतिबन्धकत्वाभावः
निवेश्यते । प्रतियोगितावच्छेदकसंबन्धस्तु प्रतिहेतुव्यापकसाध्याभावसमानाधिकरण-
प्रतिहेतुविषयिताविशिष्टान्यविषयितानिष्ठज्ञानवैशिष्ट्यावच्छिन्नप्रतिबन्धकतावच्छेदकतासंबन्धः।
एवं च “वह्न्यभाववद्‌वह्न्यभावव्याप्यव्याप्यवत्कालीनह्रदः वह्निमान्‌” इत्यत्र वह्न्यभावव्याप्य-
व्याप्यवत्तादृशह्रदे अतिव्याप्तिः नास्ति । तत्र प्रतिहेतुभूतजलव्यापकवह्न्यभावसमानाधिकरण-
जलविषयिताविशिष्टान्या विषयिता इत्युक्ते वह्न्यभावव्याप्यव्याप्यवत्तादृशह्रदविषयिता तस्यां
118
तृतीयोऽध्यायः

[[129]]

च ज्ञानवैशिष्ट्यावच्छिन्नप्रतिबन्धकतावच्छेदकत्वं अस्ति । तथा च तादृशह्रदविषयितानिष्ठप्रति-
बन्धकतावच्छेदकत्वसम्बन्धेन सत्यन्तदलघटकप्रतिबन्धकता एव यद्रूपपदग्राह्य
वह्न्यभावव्याप्यव्याप्यवद्‌ध्रदत्वावच्छिन्ननिरूपकताकविषयितायां वर्त्तते न तु तेन सम्बन्धेन
प्रतिबन्धकत्वाभावः इति नातिव्याप्तिः ।
एवं पूर्वपक्षव्याप्तिघटितसत्प्रतिपक्षेऽपि नाव्याप्तिः । तत्र सत्यन्तदलघटकप्रतिबन्धकता
ज्ञानवैशिष्ट्यानवच्छिन्नैव । तत्र वह्न्यभावाभाववदवृत्तिमद्‌ध्रदविषयितायां सत्यन्तदलघटक-
प्रतिबन्धकत्वाभावः अक्षतः एव । उक्तसम्बन्धे ज्ञानवैशिष्ट्यावच्छिन्नप्रतिबन्धकतावच्छेदकत्वस्य
घटकत्वात्‌ तेन संबन्धेन ज्ञानवैशिष्ट्यानवच्छिन्नप्रतिबन्धकतायाः कुत्राप्यसत्वात्‌ स च संबन्धः
सत्यन्तदलघटकप्रतिबन्धकतायाः व्यधिकरणत्वात्‌ । तत्संबन्धावच्छिन्नप्रतियोगिताकप्रतिबन्धक-
त्वाभावस्य केवलान्वयित्वात्‌ यद्रूपावच्छिन्ननिरूपकताकविषयितायां अपि सत्वात्‌ समन्वयः।
अनुगमे वृत्तिघटकद्वितीयसंबन्धः प्रकृतपरिष्कारसूचकः ।
सप्तमकोटिः -
एवमपि ह्रदो वह्निमान्‌ इत्यत्र वह्न्यभावनिरूपितव्यतिरेकव्याप्तिघटिते वह्न्यभावाभाव-
व्यापकीभूताभावप्रतियोगिजलवद्‌ध्रदरूपसत्प्रतिपक्षे अव्याप्तिः । एतज्ज्ञानस्य “वह्न्यभावाभाव-
व्यापकीभूताभावप्रतियोगि जलम्‌” इति  निश्चयविशिष्ट“जलवान्‌ ह्रदः” इति निश्चयत्वेनैव
“ह्रदो वह्निमान्‌” इत्याकारकानुमितिप्रतिबन्धकतया तस्याः प्रतिबन्धकतायाः प्रतिहेतु-
व्यापकसाध्याभावसमानाधिकरणप्रतिहेतुविषयिताविशिष्टान्या या विषयिता वह्न्यभावाभाव-
व्यापकीभूताभावप्रतियोगिजलवद्‌ध्रदविषयिता तन्निष्ठज्ञानवैशिष्ट्यावच्छिन्नप्रतिबन्धकता-
वच्छेदकत्वमेव वह्न्यभावाभावव्यापकीभूताभावप्रतियोगिजलवद्‌ध्रदविषयतायां सत्वात्‌
तदभावाभावात्‌ अव्याप्तिः।
119
तृतीयोऽध्यायः

[[130]]

एवमेव ह्रदावृत्तित्वनिरूपितव्यापकसामानाधिकरण्यघटितव्याप्तिविशिष्टवद्‌वह्न्यात्मक-
सत्प्रतिपक्षे अव्याप्तिः । तस्य वह्नित्वव्यापकं ह्रदावृत्तित्वं इति निश्चयविशिष्टवह्नित्ववान्‌ वह्निः
इति निश्चयत्वेनैव प्रतिबन्धकतया तद्विषयितायाः प्रतिहेतुभूतजलव्यापकसाध्याभावसमाना-
धिकरणजलविषयिताविशिष्टान्यत्वात्‌ तादृशविशिष्टान्यविषयितानिष्ठज्ञानवैशिष्ट्यावच्छिन्न-
प्रतिबन्धकतावच्छेदकत्वमेव ह्रदावृत्तित्वव्याप्यवद्वह्निविषयितायां सत्वात्‌ तदभावाभावात्‌
अव्याप्तिः ।
अष्टमकोटिः -
पूर्वोक्तविषयितानां प्रतिहेतुव्यापकसाध्याभावसमानाधिकरणप्रतिहेतुविषयिताविशिष्टत्वात्‌
अव्याप्तिः उक्ता । सा इदानीं वार्यते । तथाहि संबन्धघटकज्ञानवैशिष्ट्यावच्छिन्नप्रतिबन्धकता-
वच्छेदकतायां प्रतिहेतुव्यापकसाध्याभावसमानाधिकरणप्रतिहेतुविषयिताविशिष्टान्यवह्न्य-
भावाभावव्यापकीभूताभावप्रतियोगिजलवद्‌ध्रदविषयिता, ह्रदावृत्तित्वव्याप्यवद्वह्निविषयि-
त्वादिभिन्नविषयितानिष्ठत्वं निवेशनीयम्‌ । तेन न पूर्वोक्तदोषः ।
नवमकोटिः -
संबन्धघटकप्रतिबन्धकतावच्छेदकत्वे तत्तद्विषयिताभिन्नविषयित्वनिष्ठत्वप्रवेशेन
पूर्वोक्तदोषवारणेऽपि “जलव्यापकधूमाभावसमानाधिकरणजलव्यापकवह्न्यभावव्याप्य-
समानाधिकरणतादृशजलव्यापकवह्न्यभावकालीनह्रदः  वह्निधूमोभयवानित्यत्र
जलव्यापकधूमाभावसमानाधिकरणजलव्यापकवह्न्यभावसमानाधिकरणजलव्यापकधूमाभाव-
समानाधिकरणजलवत्तादृशह्रदे अतिव्याप्तिः दुर्वारा । अत्र प्रतिहेतुः वह्न्यभावव्याप्यव्याप्यं
यत्‌ जलव्यापकधूमाभावसमानाधिकरणजलम्‌ । एवञ्च जलव्यापकधूमाभावसमानाधिकरण-
120
तृतीयोऽध्यायः

[[131]]

जलव्यापकवह्न्यभावव्याप्यसमानाधिकरणजलव्यापकधूमाभावसमानाधिकरण-
जलवत्तादृशह्रदविषयितायां प्रतिहेतुव्यापकसाध्याभावसमानाधिकरणप्रतिहेतुविषयिता-
विशिष्टत्वमेव अस्ति। अत्र धूमस्यापि साध्यत्वं अस्ति । अतः वह्न्यभावव्याप्यव्याप्यजल-
व्यापकधूमाभावसमानाधिकरणजलवत्तादृशह्रदविषयितायां  प्रतिहेतुव्यापकसाध्या-
भावसमानाधिकरणप्रतिहेतुविषयिता निरूपितत्वसंबन्धेन अस्ति । न तु तादृशविषयिता-
विशिष्टान्यत्वम्‌ । अतः तादृशविषयिताविशिष्टान्यविषयितानिष्ठज्ञानवैशिष्ट्यावच्छिन्न-
प्रतिबन्धकतावच्छेदकत्वाभावः जलव्यापकधूमाभावसमानाधिकरणजलव्यापकवह्न्यभाव-
व्याप्यसमानाधिकरणजलव्यापकधूमाभावसमानाधिकरणजलवत्तादृशह्रदविषयितायां अक्षतत्वात्‌
अतिव्याप्तिः ।
शङ्का - इयमतिव्याप्तिः न भवति । मेयत्वविशिष्टसत्प्रतिपक्षे अतिव्याप्ति-वारणाय
लक्षणे विशिष्टान्तराघटितत्वं अवश्यं निवेशनीयम्‌ । तेनैव प्रकृतेऽपि तद्वारणं संभवति।
जलव्यापकधूमाभावसमानाधिकरणजलवद्‌ध्रदरूपविशिष्टान्तरघटितत्वात्प्रकृतमहाविशिष्टस्य
इति।
समाधानम्‌ - विशिष्टान्तराघटितत्वशरीरे अवश्यं प्रतिबन्धकतायाः निवेशः कर्तव्यः । सा
च प्रतिबन्धकता प्रकृते ह्रदे वह्निवैशिष्ट्यावगाहिबुद्धित्वावच्छिन्नप्रतिबन्ध्यतानिरूपिताप्रति-
बन्धकता। तथा च तादृशप्रतिबन्धकतावच्छेदकविषयितानिरूपकतावच्छेदकधर्मावच्छिन्न-
विशिष्टान्तराघटितत्वस्य अक्षतत्वात्‌ अतिव्याप्तिः भवत्येव ।
iv)  यद्रूपावच्छिन्नविषयकनिश्चये उभयाभावनिवेशकल्पः -
दशमकोटिः -
पूर्वोक्तातिव्याप्तिवारणाय यद्रूपावच्छिन्ननिरूपकताकविषयिताशालिनिश्चये
धर्मविशिष्टान्यत्वज्ञानवैशिष्ट्यावच्छिन्नप्रतिबन्धकत्वोभयाभावः निवेश्यते । इदानीं
121
तृतीयोऽध्यायः

[[132]]

६कोट्युक्तपरिष्कारः नास्ति इति ध्येयम्‌ । मूलोक्तानुगमे अव्यापकविषयिताशून्यत्वं निविष्टमिति
ज्ञेयम्‌ । एवं अनुगमे रूपवैशिष्ट्यं - स्वावच्छिन्ननिरूपकताकविषयितावत्वसंबन्धेन इत्यपि
ज्ञेयम्‌ । धर्मविशिष्टान्यत्वं इत्यत्र नञ्‌द्वयं निविष्टमस्ति धर्मविशिष्टत्वमेव भेदघटितम्‌ । अर्थात्‌
निश्चये किञ्चिद्‌धर्मावच्छिन्नप्रकारतानिरूपितव्यापकत्वप्रकारतानिरूपितसाध्याभावत्वावच्छिन्न-
प्रकारतानिरूपितसामानाधिकरण्यप्रकारतानिरूपिततद्‌धर्मावच्छिन्नप्रकारतानिरूपितप्रकृतपक्षतावच्छे-
दकावच्छिन्नविशेष्यताशालिज्ञाननिष्ठाभावप्रतियोगिविषयितानिरूपकतावच्छेदकरूपावच्छिन्न-
विषयितावत्वमस्ति चेत्‌ धर्मविशिष्टान्यत्वं आगतम्‌ इति ज्ञेयम्‌ । पूर्वोक्तस्थले अतिव्याप्तिः
नास्ति । तत्र यद्रूपावच्छिन्ननिरूपकताकनिश्चये उक्तोभयमेव अस्ति न तु उभयाभावः । तथाहि
“जलव्यापकधूमाभावसमानाधिकरणजलव्यापकवह्न्यभावव्याप्यसमानाधिकरणजलव्यापक-
धूमाभावसमानाधिकरणजलव्यापकः वह्न्यभावः” इति निश्चयविशिष्ट “तादृश जलवांश्च ह्रदः”
इति निश्चयत्वेनैव उक्तमहाविशिष्टस्य प्रतिबन्धकत्वात्‌ ज्ञानवैशिष्ट्यावच्छिन्नप्रतिबन्धकत्वं
तन्निश्चयस्य। एवं विवक्षितधर्मविशिष्टान्यत्‌वमपि अस्ति । तथाहि - किञ्चिद्‌धर्मपदेन जलत्वं
गृह्यते । तथा च जलत्वावच्छिन्नप्रकारतानिरूपितव्यापकत्वप्रकारतानिरूपितवह्न्यभाव-
त्वावच्छिन्नप्रकारतानिरूपितसामानाधिकरण्यप्रकारतानिरूपितजलत्वावच्छिन्नप्रकारतानिरूपितह्रद-
त्वावच्छिन्नविशेष्यताशालिभ्रमभिन्ननिश्चयः “जलव्यापकधूमाभावसमानाधिकरणजलवान्‌
तादृशह्रदः” इत्याकारकः निश्चयः । तन्निष्ठः अभावः वह्न्यभावव्याप्यव्याप्यजलव्यापक-
धूमाभावसमानाधिकरणजलवत्तादृशह्रदत्वावच्छिन्ननिरूपकताकविषयित्वावच्छिन्नप्रतियोगिता-
काभावः। तत्प्रतियोगी तादृशविषयिता । तन्निरूपकतावच्छेदकं रूपं भवति वह्न्यभावव्याप्य-
122
तृतीयोऽध्यायः

[[133]]

व्याप्यजलव्यापकधूमाभावसमानाधिकरणजलवत्तादृशह्रदत्वम्‌ । तदवच्छिन्ननिरूपकताक-
विषयितावत्वमपि महाविशिष्टनिश्चये सत्वात्‌ उभयाभावस्य अभावात्‌ नातिव्याप्तिः ।
शङ्का -
यदि एवं लक्षणं क्रियते तर्हि ह्रदनिष्ठजलव्यापकवह्न्यभावसमानाधिकरणजले,
वह्न्यभावाभावव्यापकीभूताभावप्रतियोगिजलवद्‌ध्रदे च अव्याप्तिः भवति । तथाहि उभयत्र
धर्मपदेन जलत्वस्य ग्रहणे तदवच्छिन्नप्रकारतानिरूपितव्यापकत्वप्रकारतानिरूपितवह्न्यभाव-
त्वावच्छिन्नप्रकारतानिरूपितसामानाधिकरण्यप्रकारतानिरूपितजलत्वावच्छिन्नप्रकारतानिरूपितविशेष्यता
“ह्रदः जलव्यापकवह्न्यभावसमानाधिकरणजलवान्‌” इति ज्ञाने एव अस्ति न तु “ह्रदवृत्ति
जलव्यापकवह्न्यभावसमानाधिकरणजलं” इति ज्ञाने तत्र जलस्य विशेष्यत्वात्‌ प्रकारतायाः
तत्र अभावात्‌ । एवं “वह्न्यभावाभावव्यापकीभूताभावप्रतियोगिजलवान्‌ ह्रदः” इति ज्ञानेऽपि
तादृशविशेष्यता नास्ति इति कृत्वा तादृशविशेष्यताशालिज्ञाननिष्ठाभावः नाम ह्रदवृत्ति-
जलव्यापकवह्न्यभावसमानाधिकरणजलविषयिता । एवं वह्न्यभावाभावव्यापकीभूता-
भावप्रतियोगिजलवद्‌ध्रदविषयिता च । तन्निरूपकतावच्छेदकत्वमेव उक्तसत्प्रतिपक्षताव-
च्छेदकधर्मद्वये अस्ति इति कृत्वा धर्मविशिष्टान्यत्वं आगतम्‌ । एवं ज्ञानवैशिष्ट्यावच्छिन्न-
प्रतिबन्धकत्वं च अस्ति इति कृत्वा उभयस्यैव सत्वात्‌ उभयाभावविरहात्‌ अव्याप्तिः ।
समाधानम्‌ -
उक्तदोषवारणाय धर्मवैशिष्ट्यं स्वनिष्ठावच्छेदकताकप्रतियोगिताकतत्तद्भेदान्यतम-
संबन्धेन निवेश्यते । तथा च एकभेदः पूर्वकोट्युक्तः । भेदान्तरेषु अपि अनुगमः समानः ।
व्याप्यतावच्छेदकसंबन्धः (स्वाधिकरणताघटकः संबन्धः) परं भिद्दते । तथा च द्वितीये
स्वाधिकरणता-स्वविशिष्टविशेष्यतानिरूपितपक्षतावच्छेदकावच्छिन्नप्रकारतानिरूपकत्वसंबन्धेन।
123
तृतीयोऽध्यायः

[[134]]

विशेष्यतायां वैशिष्ट्यं प्रथमसंबन्धवदेव । एवं च पूर्वोक्त अव्याप्तिः नास्ति । प्रथमसंबन्धेन
उभयवत्वेऽपि प्रकृतसत्प्रतिपक्षनिश्चयस्य द्वितीयसंबन्धेन तदभावात्‌। द्वितीयसंबन्धे धर्मपदेन
जलत्वस्य ग्रहणे तदवच्छिन्नप्रकारतानिरूपितव्यापकत्वप्रकारतानिरूपितवह्न्यभावत्वा-
वच्छिन्नप्रकारतानिरूपितसामानाधिकरण्यप्रकारतानिरूपितजलत्वावच्छिन्नविशेष्यतानिरूपितह्रदत्वा-
वच्छिन्नप्रकारतानिरूपकत्वं “जलव्यापकवह्न्यभावसमानाधिकरणजलं ह्रदवृत्ति” इति ज्ञाने
अस्ति तत्र च उक्तसत्प्रतिपक्षनिश्चयीयविषयितायाः सत्वेन तदभावविरहात्‌ । तादृशाभाव-
प्रतियोगिविषयिता उदासीनविषयिता तद्वत्वस्य उक्तसत्प्रतिपक्षनिश्चये अभावात्‌ धर्मविशिष्टत्वस्यैव
सत्वात्‌ धर्मविशिष्टान्यत्वाभावप्रयुक्तोभयाभावस्य सत्वात्‌ लक्षणसमन्वयः । एवमेव
वह्न्यभावाभावव्यापकीभूताभावप्रतियोगिजलवद्‌ध्रदेऽपि समन्वयः ग्राह्यः । तत्र स्वाधिकरणता-
साध्याभावाभावव्यापकीभूताभावप्रतियोगित्वावच्छिन्नप्रकारतानिरूपितपक्षतावच्छेदका-
वच्छिन्नविशेष्यतानिरूपकत्वसंबन्धेन बोध्यम्‌ ।
शङ्का -
एवमपि प्रथमकोट्युक्तोन्नायकातिव्याप्तिः दुर्वारा। तत्र धर्मपदेन वह्न्यभावव्याप्यव्याप्यत्वं
यदि गृह्यते तर्हि तद्विशिष्टत्वं एव पूर्वोक्तान्यतमसंबन्धेन “वह्न्यभावव्याप्यव्याप्यवान्‌ तादृशह्रदः”
इत्याकारकोन्नायकनिश्चये सत्वात्‌ धर्मविशिष्टान्यत्वाभावप्रयुक्तोभयाभावसत्वात्‌ अतिव्याप्तिः।
धर्मवैशिष्ट्यं कथमिति चेत्‌ इत्थं - वह्न्यभावव्याप्यव्याप्यत्वावच्छिन्नप्रकारतानिरूपितव्यापकत्व-
प्रकारतानिरूपितसाध्याभावत्वावच्छिन्नप्रकारतानिरूपितसामानाधिकरण्यप्रकारतानिरूपित-
जलत्वावच्छिन्नप्रकारतानिरूपितपक्षतावच्छेदकावच्छिन्नविशेष्यताशालिज्ञानं “वह्न्यभाव-
व्याप्यव्याप्यव्यापकवह्न्यभावसमानाधिकरणजलवान्‌ ह्रदः” इति ज्ञानं तन्निष्ठः अभावः
124
तृतीयोऽध्यायः

[[135]]

वह्न्यभावव्याप्यव्याप्यवत्प्रकृतपक्षविषयितायाः (उन्नायकविषयितायाः) अभावः । तत्प्रतियोगी
उन्नायकविषयिता । तच्छालिनिश्चयः उन्नायकनिश्चयः इति धर्मविशिष्टः एव निश्चयः । न तु
तदन्यः । एवं तस्य ज्ञानवैशिष्ट्यावच्छिन्नप्रतिबन्धकत्वसद्भावेऽपि प्रथमस्य अभावात्‌ उभयाभावः
अक्षतः इति अतिव्याप्तिः ।
समाधानम्‌ -
तर्हि धर्मवैशिष्ट्यं अन्येनापि संबन्धेन उच्यते । अर्थात्‌ धर्मवैशिष्ट्यं - स्वनिष्ठावच्छेदक-
ताकप्रतियोगिताकभेदवत्व, स्वविशिष्टपक्षतावच्छेदकावच्छिन्नविशेष्यतानिरूपकत्व उभयसंबन्धेन
वक्तव्यम्‌ । स्ववैशिष्ट्यं च स्वविशिष्टप्रकारतानिरूपितत्वसंबन्धेन ।  प्रकारतायां स्ववैशिष्ट्यं
पूर्ववत्‌ । एवञ्च सति नातिव्याप्तिः । उन्नायकनिश्चये प्रथमसंबन्धेन वह्न्यभावव्याप्यव्याप्यत्वस्य
सद्भावेऽपि द्वितीयसंबन्धेन नास्ति । तथाहि प्रकारतायां स्ववैशिष्ट्यं स्वावच्छिन्नत्वसंबन्धेनापि
निविष्टं अस्ति । तच्च उन्नायकनिश्चयीयप्रकारतायां नास्ति तत्र जलत्वावच्छिन्नत्वस्यैव सत्वात्‌।
न तु वह्न्यभावव्याप्यव्याप्यत्वावच्छिन्नत्वम्‌ । अतः तेन संबन्धेन धर्मविशिष्टत्वाभावात्‌
नातिव्याप्तिः।
शङ्का -
यदि धर्मवैशिष्ट्यं संबन्धद्वयेनैव इति उच्यते तर्हि पूर्वोक्तविपरीसत्प्रतिपक्षे,
व्यतिरेकव्याप्तिघटितसत्प्रतिपक्षे च अव्याप्तिः तदवस्थैव ।
समाधानम्‌ -
एतद्वारणाय स्वविशिष्टविशेष्यतानिरूपितपक्षतावच्छेदकावच्छिन्नप्रकारतानिरूपकत्वमपि
पूर्वोक्त अन्यतमसम्बन्धे निवेशनीयः तथा च न दोषः । तथा च भेदान्यतमसंबन्धत्रयं भवति ।
125
तृतीयोऽध्यायः

[[136]]

शङ्का -
उभयान्यतमत्वं वक्तुं न शक्यते । कुतः इति चेत्‌ ? उभयान्यतमत्वं नाम
उभयभिन्नभिन्नत्वं ? उभयावृत्तिधर्मशून्यत्वं ? वा । नाद्दः उभयभिन्नभिन्‌नमेव अप्रसिद्धम्‌।
उभयभिन्नत्वस्य केवलान्वयित्वात्‌ तद्‌वद्भेदस्य अप्रसिद्धेः। नापि द्वितीयः । उभयावृत्तिधर्मः
उभयभिन्ने वस्तुनि भवति । तच्छून्यत्वं तु प्रत्येकं उभयस्मिन्‌ भवति इति पूर्वोक्तातिव्याप्तिः
तदवस्था स्यात्‌ । प्रथमसंबन्धेन धर्मविशिष्टत्वसंभवात्‌ । अतः इदमपि न संभवति ।
समाधानम्‌ -
धर्मविशिष्टत्वं च तत्तदुभयवत्वसंबन्धावच्छिन्नस्वनिष्ठावच्छेदकताकप्रतियोगिताकभेद-
कूटवत्वसंबन्धावच्छिन्नस्वनिष्ठावच्छेदकप्रतियोगिताकभेदवत्वसंबन्धेन । इदानीं उभयभिन्नत्वं
व्यधिकरणसंबन्धः जातः तेन संबन्धेन तद्वद्भेदः प्रसिद्धः इति नातिव्याप्तिः ।
एकादशकोटिः -
एवमपि “सर्वं गगनवत्‌” इत्यत्र जलस्य प्रतिहेतुत्वे जलव्यापकगगनाभावसमाना-
धिकरणजलवद्‌घटे अव्याप्तिः दुर्वारा । अस्य च सत्प्रतिपक्षत्वं इष्टम्‌ । सव्यभिचारग्रन्थे
भट्टाचार्यैः “सर्वं गगनवत्‌” इत्यत्र गगनाभाववद्‌घटस्यापि बाधत्वं स्वीकृतम्‌ । सत्प्रतिपक्षस्तु
बाधव्याप्यः अतः अस्य सत्प्रतिपक्षत्वं इष्टमेव भवति । असमानधर्मितावच्छेदककज्ञानस्य
प्रतिबन्धकत्वं सर्वपक्षकस्थले स्वीकृतं वर्तते । अत्र सत्प्रतिपक्षनिश्चये पूर्वोक्तधर्मविशिष्टान्यत्वं
अस्त्येव । एवं ज्ञानवैशिष्ट्यावच्छिन्नत्वमपि अस्ति । अतः उभयस्यैव सत्वात्‌ उभयाभावाभावात्‌
अव्याप्तिः । धर्मविशिष्टान्यत्वं कथमिति चेत्‌ इत्थं - धर्मविशिष्टत्वानुगमे स्वाधिकरणताघटक-
सम्बन्धः स्वविशिष्टपक्षतावच्छेदकावच्छिन्नविशेष्यतानिरूपकभ्रमभिन्नत्वरूपः । तथाच धर्मपदेन
126
तृतीयोऽध्यायः

[[137]]

जलत्वस्य ग्रहणे तदवच्छिन्नप्रकारतानिरूपितव्यापकत्वप्रकारतानिरूपितगगनाभावत्वावच्छिन्न-
प्रकारतानिरूपितसामानाधिकरण्यप्रकारतानिरूपितजलत्वावच्छिन्नप्रकारतानिरूपितपक्षतावच्छेदक-
सर्वत्वावच्छिन्नप्रकारताशालि ज्ञानं “सर्वं जलव्यापकगगनाभावसमानाधिकरणजलवत्‌” इति
ज्ञानं तन्निष्ठः अभावः तादृशघटविषयितायाः अभावः । तत्प्रतियोगीतादृशघटविषयिता
तच्छालित्वमेव  उक्तसत्प्रतिपक्षनिश्चये अस्ति इति धर्मविशिष्टान्यत्वसत्वात्‌ उभयाभावाभावात्‌
अव्याप्तिः।
शङ्का -
एतद्दोषवारणाय अनुगमे विशेष्यता पक्षतावच्छेदकावच्छिन्नत्वेन न निवेशनीया किन्तु
किञ्चिद्धर्मावच्छिन्नत्वेनैव अतः किञ्चिद्धर्मपदेन घटत्वं स्वीकर्तुं शक्यते । तदवच्छिन्नविशेष्यता-
शालिज्ञानं सत्प्रतिपक्षनिश्चयः एव तत्र सत्प्रतिपक्षविषयितायाः अभावः नास्ति । अतः
सत्प्रतिपक्षनिश्चये अव्यापकविषयताशून्यत्वरूपधर्मविशिष्टत्वमेव अस्ति न तु तदन्यत्वं इति
तदभावप्रयुक्तोभयाभावः अक्षतः । अतः नाव्याप्तिः ।
समाधानम्‌ -
एवमपि किञ्चिद्धर्मपदेन पटत्वमादाय तद्दोषतादवस्थ्यम्‌ । “पटः जलव्यापक-
गगनाभावसमानाधिकरणजलवान्‌” इत्याकारककिञ्चिद्धर्मभूतपटत्वावच्छिन्नविशेष्यताक- निश्चये
तादृशघटत्वावच्छिन्नविषयितायाः अभावात्‌  । तन्निश्चयस्य अव्यापकविषयिताशालित्वात्‌
तच्छ्‌ून्यत्वाभावात्‌ अव्याप्तिः तदवस्था एव ।
तथा च एतादृशपरिष्कारेण प्रथमकोट्युक्तातिव्याप्तेः वारणं कर्तुं न शक्यते । यदि
एकरूपेण प्रतिबन्धकत्वं नाङ्गीक्रियते तदा “वह्न्यभाववान्‌ वह्न्यभावव्याप्यव्याप्यवान्‌ इति
ज्ञानकालीनवह्न्यभावव्याप्यव्याप्यवान्‌ ह्रदः” इति निश्चयेऽपि ज्ञानवैशिष्ट्यानवच्छिन्न-
प्रतिबन्धकतायाः स्वीकृतत्वात्‌ अतिव्याप्तिः तदवस्थैव ।
127
तृतीयोऽध्यायः

[[138]]

v)  विशिष्टान्तरविषयितायाम्‌ अव्यापकविषयिताशून्यत्वनिवेशकल्पः -
द्वादशकोटिः -
प्रथमकोट्युक्तातिव्याप्तिं वारयितुं पूर्वोक्तान्‌ परिष्कारान्‌ त्यक्‌त्वा नूतनपरिष्कारः अत्र
क्रियते । मूलोक्तसत्प्रतिपक्षलक्षणे मेयत्वविशिष्टसत्प्रतिपक्षे अतिव्याप्तिवारणाय विशिष्टान्त-
राघटितत्वं निवेशनीयम्‌ । तच्च विशिष्टान्तरविषयित्वाव्यापकत्वपर्यवसितम्‌ । स्वावच्छिन्ना-
निरूपितविशिष्टविषयित्वाव्यापकप्रतिबन्धकतावच्छेदकस्वावच्छिन्ननिरूपितविषयिताकत्वं इति
निष्कृष्टम्‌ । मेयत्वविशिष्टसत्प्रतिपक्षत्वस्य स्वपदेन ग्रहणे तदवच्छिन्नानिरूपितसत्प्रतिपक्ष-
विषयिताव्यापकत्वस्यैव प्रतिबन्धकतायां सत्वात्‌ नातिव्याप्तिः।
एवं च सति पूर्वोक्तातिव्याप्तिरपि न भवति । तथाहि “वह्न्यभावव्याप्यव्याप्यवान्‌
वह्न्यभाववान्‌, इन्धनाभावव्याप्यव्याप्यवांश्च तादृशह्रदः इत्यादिनिश्चयानां लाघवात्‌ एकरूपेणैव
प्रतिबन्धकत्वात्‌ । वह्न्यभाववदिन्धनाभावव्याप्यव्याप्यवत्कालीनेन्धनाभावव्याप्यव्याप्य-
वत्तादृशह्रदविषयितायाः विशिष्टान्तरविषयितापदेन स्वीकर्तुं शक्यत्वात्‌ तद्‌व्यापकत्वस्य
वह्न्यभावव्याप्यव्याप्यवान्‌ वह्न्यभाववान्‌ इति निश्चयविशिष्टवह्न्यभावव्याप्यव्याप्यवांश्च
तादृशह्रदः इति निश्चयीयप्रतिबन्धकतायां सत्वात्‌ । अव्यापकत्वाभावात्‌ तादृशप्रतिबन्धकता-
मादाय नातिव्याप्तिः ।
शङ्का -
(इतः आरभ्य बहुदूरं महान्‌ पूर्वपक्षः प्रधानं समाधानं तु अग्रे तथापीत्यादिना भवति ।
एवमपि व्यापकताघटितसत्प्रतिपक्षाव्याप्तिः दुर्वारा । तत्र विशिष्टान्तरविषयितापदेन
जलव्यापकवह्न्यभावकालीनजलवद्‌ध्रदविषयितायाः ग्रहणं सम्भवति । तद्‌व्यापकत्वमेव
सत्प्रतिपक्षनिश्चयीयप्रतिबन्धकतायां सत्वात्‌ अव्यापकत्वाभावात्‌ अव्याप्तिः।
128
तृतीयोऽध्यायः

[[139]]

समाधानम्‌ -
तद्वारणाय विशिष्टान्तरविषयितायां प्रतिहेतुव्यापकसाध्याभावसमानाधिकरण-
प्रतिहेतुविषयताविशिष्टान्यत्व, ज्ञानवैशिष्ट्यावच्छिन्नप्रतिबन्धकतावच्छेदकत्वोभयाभावः
निवेश्यते। कालीनत्वघटितविशिष्टविषयिता तु न तादृशोभयाभाववती तत्र उभयस्यैव सत्वात्‌।
तथाहि कालीनत्वघटितविशिष्टविषयकनिश्चयस्य ज्ञानवैशिष्ट्यावच्छिन्नप्रतिबन्धकत्वात्‌
तदवच्छेदकत्वस्य तादृशविशिष्टविषयितायां सत्वात्‌ एकः प्रतियोगी अस्ति । एवं प्रथमप्रतियोगी
अपि अस्ति तत्र प्रतिहेतुव्यापकसाध्याभावसमानाधिकरणप्रतिहेतुविषयिताविशिष्टत्वं
तादात्म्यनिरूपितत्व अन्यतरसंबन्धेन नास्ति । अतः तादृशविशिष्टान्यत्वस्यापि सत्वात्‌
उभयाभावविरहात्‌ विशिष्टान्तरविषयिता कालीनघटितविशिष्टविषयिता न भवति । अतः तदादाय
नाव्याप्तिः ।
शङ्का -
एवं च सति व्यतिरेकव्याप्तिघटितसत्प्रतिपक्षे मेयत्वविशिष्टे अतिव्याप्तिः । तत्र
विशिष्टान्तरविषयिता केवलसत्प्रतिपक्षविषयिता ग्राह्य । परन्तु सा गृहीतुं न शक्यते । तत्र
उक्तोभयाभावस्य अभावात्‌ । प्रतिहेतुव्यापकसाध्याभावसमानाधिकरणप्रतिहेतुविषयिता-
विशिष्टान्यत्वात्‌ ज्ञानवैशिष्ट्यावच्छिन्नप्रतिबन्धकतावच्छेदकत्वस्य सत्वाच्च । विशिष्टान्तर-
विषयितापदेन अन्यां विषयितामादाय तदव्यापकत्वस्य मेयत्वविशिष्टव्यतिरेकव्याप्तिघटित-
सत्प्रतिपक्षनिश्चये सत्वात्‌ अतिव्याप्तिः ।
समाधानम्‌ -
तद्वारणाय विशिष्टान्तरविषयितायां स्वावच्छिन्नविषयकत्वाव्यापकविषयताशून्यज्ञानीयत्वं
129
तृतीयोऽध्यायः

[[140]]

विशेषणं देयम्‌ । न तु तादृशोभयाभावः । तथा च कालीनत्वघटितविशिष्टविषयितामादाय
सत्प्रतिपक्षाव्याप्तिः न भवति । तत्र कालीनत्वघटितविशिष्टविषयिता  विशिष्टान्तरविषयितापदेन
स्वीकर्तुं न शक्यते । तस्याः सत्प्रतिपक्षविषयकत्वाव्यापकभूतकालीनत्वविषयिता-
शालिज्ञानीयत्वात्‌ । न तु तत्र तच्छून्यज्ञानीयत्वं इति नाव्याप्तिः ।
परन्तु “वह्न्यभाववद्‌वह्न्यभावव्याप्यव्याप्यवत्कालीनह्रदः वह्निमान्‌” इत्यत्र
वह्न्यभावव्याप्यव्याप्यवत्तादृशह्रदे प्रथमकोट्युक्तातिव्याप्तिः दुर्वारा । तत्र वह्न्यभाववदिन्धना-
भावव्याप्यव्याप्यवत्कालीनेन्धनाभावव्याप्यव्याप्यवत्तादृशह्रदविषयितायाः विशिष्टान्तरविषयिता-
पदेन इदानीं  स्वीकर्तुं न शक्यते । तस्यां विषयितायां स्वावच्छिन्नविषयकत्वाव्यापकविषयिताशून्य-
ज्ञानीयत्वविरहात्‌ । तथाहि - स्वं - वह्न्यभावव्याप्यव्याप्यवत्तादृशह्रदत्वं तदवच्छिन्नविषयक-
त्वाव्यापकविषयिता नाम इन्धनाभावव्याप्यव्याप्यत्वावच्छिन्ना विषयिता तच्छालिज्ञानीयत्वमेव
तत्र अस्ति इति सा विशिष्टान्तरविषयिता न भवति । किन्तु अन्या विषयिता तादृशी
तदव्यापकत्वस्य वह्न्यभावव्याप्यव्याप्यवत्तादृशह्रदविषयकनिश्चये सत्वात्‌ अतिव्याप्तिः
तदवस्थैव भवति ।
शङ्का -
उक्तातिव्याप्तिवारणाय धर्मविशिष्टान्यत्वमेव विशिष्टान्तरविषयितायां निवेश्यते । न
तु स्वावच्छिन्नविषयकत्वाव्यापकविषयिताशून्यज्ञानीयत्वमपि । धर्मवैशिष्ट्यं च
स्वावच्छिन्नप्रकारतानिरूपितव्यापकत्वप्रकारतानिरूपितसाध्याभावत्वच्छिन्नविशेष्यता-
निरूपकत्वावच्छिन्नज्ञाननिष्ठावच्छेदकताकप्रतिबन्धकतावच्छेदकत्व, स्वनिष्ठावच्छेदक-
ताकप्रतियोगिताकभेदवत्वोभयसंबन्धेन । स्वनिष्ठावच्छेदकता - स्वविशिष्टविषयिताविशिष्टत्व-
संबन्धेन । स्ववैशिष्ट्यं - स्वावच्छिन्नप्रकारतानिरूपितव्यापकत्वप्रकारतानिरूपितसाध्याभाव-
130
तृतीयोऽध्यायः

[[141]]

त्वावच्छिन्नप्रकारतानिरूपितसामानाधिकरण्यप्रकारतानिरूपितत्व, स्वावच्छिन्नत्वोभयसंबन्धेन।
विषयितावैशिष्ट्यं - निरूपितत्व, तादात्म्यान्यतरसंबन्धेन । अत्र धर्मवैशिष्ट्यघटकद्वितीय-
संबन्धस्य निर्गलितार्थस्तु प्रथमसंबन्धे स्वपदेन यः धर्मः स्वीक्रियते तद्धर्मावच्छिन्नप्रकारता-
निरूपितव्यापकत्वप्रकारतानिरूपितसाध्याभावत्वावच्छिन्नप्रकारतानिरूपितसामानाधिकरण्य-
प्रकारतानिरूपिततद्धर्मावच्छिन्नविषयितायाः तादात्म्यनिरूपितत्वसंबन्धेन यदधिकरणत्वं
तदन्यत्वम्‌ इति ।
एवं च पूर्वोक्तातिव्याप्तिः नास्ति । तत्र वह्न्यभाववदिन्धनाभावव्याप्यव्याप्यवत्कालीनेन्ध-
नाभावव्याप्यव्याप्यवत्तादृशह्रदविषयितायाः विशिष्टान्तरविषयितापदेन ग्रहणं संभवति । तत्र
उक्तोभयसंबन्धेन धर्मविशिष्टत्वस्य अभावात्‌ धर्मविशिष्टान्यत्वसत्वात्‌ । तथाहि तत्र धर्मपदेन
इन्धनाभावव्याप्यव्याप्यत्वस्य ग्रहणे तदवच्छिन्नप्रकारतानिरूपितव्यापकत्वप्रकारतानिरूपित-
वह्न्यभावत्वावच्छिन्नविशेष्यतानिरूपकम्‌ “इन्धनाभावव्याप्यव्याप्यवान्‌ वह्न्यभाववान्‌” इति
ज्ञानम्‌ । तस्मिन्‌ ज्ञाने वह्न्यभावत्वावच्छिन्नविशेष्यतानिरूपकत्वविरहात्‌ । अत्र व्यापकत्वं
संसर्गतया भाति न तु प्रकारतया । अतः व्यापकत्वप्रकारतायाः अभावात्‌ प्रथमसंबन्धः न
भवति । अतः धर्मविशिष्टान्यत्वं विशिष्टान्तरविषयितायाम्‌ अक्षतमिति नातिव्याप्तिः ।
सत्प्रतिपक्षे तावत्‌ धर्मपदेन जलत्वस्य ग्रहणे तदवच्छिन्नप्रकारतानिरूपितव्यापकत्व-
प्रकारतानिरूपितवह्न्यभावत्वावच्छिन्नविशेष्यतानिरूपक “जलव्यापको वह्न्यभावः” इति ज्ञानीय
अवच्छेदकतानिरूपकप्रतिबन्धकतावच्छेदकत्वस्यैव कालीनत्वघटितविषयितायां सत्वात्‌
धर्मविशिष्टान्यत्वाभावात्‌ सा विशिष्टान्तरविषयितापदेन  स्वीकर्तुं न शक्यते । अन्यां
विषयितामादाय समन्वयः भवति ।
131
तृतीयोऽध्यायः

[[142]]

एवमेव वह्न्यभावाभावव्यापकीभूताभावप्रतियोगिजलवद्‌ध्रदे मेयत्वविशिष्टेऽपि
नातिव्याप्तिः। तुल्ययुक्त्या सत्प्रतिपक्षविषयितायाः तथात्वसम्भवात्‌ ।
समाधानम्‌ -
तदापि मेयत्वविशिष्टजलव्यापकवह्न्यभावसमानाधिकरणजलवद्‌ध्रदे अतिव्याप्तिः ।
तत्र “जलव्यापकः वह्न्यभावः जलवांश्च ह्रदः” “शैवालव्यापकः वह्न्यभावः शैवालवांश्च
ह्रदः” इत्यादिनिश्चयानाम्‌ एकरूपेणैव प्रतिबन्धकत्वं लाघवात्‌ स्वीक्रियते । एवञ्च
केवलसत्प्रतिपक्षविषयिता विशिष्टान्तरविषयितापदेन स्वीकर्तुं न शक्या तत्र धर्मविशिष्टत्वस्यैव
सत्वात्‌ । तथाहि- धर्मपदेन शैवालत्वस्य ग्रहणे तद्विशिष्टत्वस्यैव सत्प्रतिपक्षविषयितायाम्‌ सत्वात्‌।
शैवालत्वावच्छिन्नप्रकारतानिरूपितव्यापकत्वप्रकारतानिरूपितवह्न्यभावत्वावच्छिन्नविशेष्यतानिरूपक
“शैवालव्यापकः वह्न्यभावः” इति ज्ञानीयावच्छेदकताकप्रतिबन्धकतावच्छेदकत्वस्य एवं
द्वितीयसंबन्धस्य च सत्वात्‌ धर्मविशिष्टत्वमेव अस्ति न तु तदन्यत्वम्‌ इति विशिष्टान्तरविषयिता
इयं न भवति इति अतिव्याप्तिः दुर्वारा ।
शङ्का -
पूर्वोक्तातिव्याप्तिवारणाय ज्ञानत्वविशिष्टत्वमेव विशिष्टान्तरविषयितायां निवेश्यते ।
वैशिष्ट्यं च मूलोक्तम्‌ । तस्य अयमर्थः - ज्ञानत्वाश्रयनिष्ठा या किञ्चिद्‌धर्मावच्छिन्नप्रकारता-
निरूपितव्यापकत्वप्रकारतानिरूपितसाध्याभावनिष्ठविशेष्यतानिरूपकत्वावच्छिन्नावच्छेदकता
तन्निरूपकप्रतिबन्धकतावच्छेदकत्व, ज्ञानत्वाश्रययत्किञ्चिद्धर्मावच्छिन्नप्रकारतानिरूपित-
व्यापकत्वप्रकारतानिरूपितसाध्याभावप्रकारतानिरूपितसामानाधिकरण्यप्रकारतानिरूपित-
तद्धर्मावच्छिन्नविषयतानिरूपितत्वतादात्म्यान्यतरवदन्यत्वोभयाभावः विशिष्टान्तरविषयितायां
निवेश्यते ।
132
तृतीयोऽध्यायः

[[143]]

इत्थं च जलव्यापकवह्न्यभावसमानाधिकरणजलवद्‌ध्रदविषयिता एव तादृशी । तत्र
उभयाभावप्रतियोगिनः प्रथमस्य संभवेऽपि द्वितीयं तु नास्ति । पूर्वसमाधाने एव प्रथमप्रतियोगिसत्वं
निरूपितम्‌ । तथाहि- ज्ञानत्वाश्रयविषयजलत्वावच्छिन्नप्रकारतानिरूपितव्यापकत्वप्रकारता-
निरूपितवह्न्यभावत्वावच्छिन्नप्रकारतानिरूपितसामानाधिकरण्यप्रकारतानिरूपितजलत्वा-
वच्छिन्नविषयतानिरूपितत्वं सत्प्रतिपक्षविषयितायाम्‌ अस्ति इति कृत्वा तादृशनिरूपितत्व-
वदन्यत्वस्य तत्र अभावात्‌ तत्प्रयुक्तोभयाभावः अक्षतः इति सा विशिष्टान्तरविषयिता भवति ।
तद्‌व्यापकत्वमेव मेयत्वविशिष्टसत्प्रतिपक्षविषयकनिश्चये अस्ति इति कृत्वा नातिव्याप्तिः ।
समाधानम्‌ -
एवमपि पक्षव्याप्यवत्साध्याभावे, पक्षावृत्तित्वव्याप्यवत्साध्ये च व्यापकसामानाधि-
करण्यघटिते अव्याप्तिः तदवस्थैव । तत्र विशिष्टान्तरविषयितायाः उक्तोभयाभाववत्वात्‌
तद्‌व्यापकत्वस्यैव एतज्ज्ञानीयप्रतिबन्धकतायां सत्वात्‌ अव्यापकत्वाभावात्‌ अव्याप्तिः । यदि
तद्वारणाय पूर्वोक्तानुगमे एव पूर्वोक्तसंबन्धसमशीलसंबन्धान्तरावच्छिन्न स्वनिष्ठावच्छेदकताक-
प्रतियोगिताकभेदकूटवत्वसंबन्धेन ज्ञानत्ववैशिष्ट्यं निवेशनीयम्‌ इत्युच्यते तदा दोषः नास्ति
खलु इति चेत्‌ । एवमपि जलव्यापकवह्न्यभावसमानाधिकरणजलवद्‌ध्रदे सत्प्रतिपक्षे
शैवालव्यापकवह्न्यभावसमानाधिकरणशैवालवद्‌ध्रदविषयितामादाय अव्याप्तिः दुर्वारा ।
“जलव्यापको वह्न्यभावः” इत्याकारकज्ञाननिष्ठावच्छेदकताकप्रतिबन्धकतावच्छेदकत्वं तस्यां
विषयितायां अस्ति चेदपि द्वितीयं नास्ति । ज्ञानत्वाश्रयविषयजलत्वावच्छिन्नप्रकारतेत्यादि-
निरूपितवह्न्यभावप्रकारतानिरूपितसामानाधिकरण्यप्रकारतानिरूपितजलत्वावच्छिन्नप्रकारता-
133
तृतीयोऽध्यायः

[[144]]

निरूपितत्वस्य तत्र अभावात्‌ उभयाभावः अक्षतः। अतः तादृश उभयाभाववद्विशिष्टान्तर-
विषयिताव्यापकत्वस्यैव व्यापकताघटितसत्प्रतिपक्षविषयकनिश्चये सत्वात्‌ अव्याप्तिः
दुर्वारा।
अतः तद्वारणाय विशिष्टान्तरविषयितायां  पूर्वकल्पान्‌ सर्वान्‌ परित्यज्य स्वावच्छिन्न-
विषयकत्वाव्यापकविषयताशून्यज्ञानीयत्वमेव निवेशनीयम्‌ । एवं पूर्वोक्ताव्याप्तिः नास्ति ।
शैवालविषयितायाः सत्प्रतिपक्षविषयित्वाव्यापकत्वेन शैवालव्यापकवह्न्यभावसमानाधि-
करणशैवालवद्‌ध्रदविषयितायाः अव्यापकतादृशविषयिताशालिज्ञानीयत्वात्‌ तच्छून्यज्ञानीयत्वा-
भावात्‌ नाव्याप्तिः ।
इति यद्दपि इत्यारभ्य उक्तः पूर्वपक्षः सम्पन्नः ।
इदानीं “तथापि” इत्यादिना तस्य समाधानम्‌ उच्यते ।
अयमाशयः -
विशिष्टान्तरविषयितायां स्वावच्छिन्नविषयकत्वाव्यापकविषयिताशून्यज्ञानीयत्वं न
निवेश्यते । किन्तु तादृशविषयितावत्वसंबन्धावच्छिन्नस्वनिष्ठप्रतियोगिताकात्यन्ताभाववज्ज्ञानीय-
त्वमेव निवेश्यते । अस्मिन्‌ कल्पे अव्यापकविषयितायाः अभावप्रतियोगित्वं नास्ति किन्तु
प्रतियोगितावच्छेदकसंबन्धत्वम्‌ इति ज्ञेयम्‌ । एवं स्वावच्छिन्ननिरूपकताकविषयितायां
धर्मवैशिष्ट्यं देयम्‌ । वैशिष्ट्यं मूलोक्तम्‌ एव । तथा च स्वावच्छिन्ननिरूपकताका या किञ्चिद्‌धर्मा-
वच्छिन्नप्रकारतानिरूपितव्यापकत्वप्रकारतानिरूपितसाध्याभावप्रकारतानिरूपित-सामानाधि-
करण्यप्रकारतानिरूपिततद्‌धर्मावच्छिन्नप्रकारतानिरूपितत्वतादात्म्य अन्यतरत्ववद्विषयता
(विशेष्यता) निरूपितत्वं स्वावच्छिन्ननिरूपकताकविषयितायां निवेश्यते इति सारम्‌ ।
134
तृतीयोऽध्यायः

[[145]]

एवञ्च पूर्वोक्ताव्याप्त्यतिव्याप्तीनां वारणं सम्भवति । वह्न्यभावव्याप्यव्याप्यवत्तादृश-
ह्रदत्वावच्छिन्ननिरूपकताकविषयितायां वह्न्यभावव्याप्यव्याप्यत्वरूपकिञ्चिद्धर्मावच्छिन्नप्रकारता-
निरूपितव्यापकत्वप्रकारतानिरूपितवह्न्यभावत्वावच्छिन्नप्रकारतानिरूपितसामानाधिकरण्यप्रकारता-
निरूपिततद्‌धर्मावच्छिन्नप्रकारतानरिूपितह्रदत्वावच्छिन्नविषयतानिरूपितत्वविरहात्‌ तत्र तद्धर्म-
वैशिष्ट्यं नास्ति । अतः विशिष्टान्तरविषयितापदेन वह्न्यभाववदिन्धनाभावव्याप्यव्याप्य-
वत्कालीनेन्धनाभावव्याप्यव्याप्यवत्तादृशविषयिता धर्तुं शक्यते । तद्‌व्यापकत्वस्य प्रतिबन्धकतायां
सत्वात्‌ नातिव्याप्तिः ।
एवं सत्प्रतिपक्षे अव्याप्तिरपि नास्ति । जलव्यापकवह्न्यभावसमानाधिकरणजलवद्‌ध्रद-
त्वावच्छिन्ननिरूपकताकविषयितायां धर्मवैशिष्ट्यम्‌ अस्ति । धर्मः - जलत्वं, तदवच्छिन्न-
प्रकारतानिरूपितव्यापकत्वप्रकारतानिरूपितवह्न्यभावप्रकारतानिरूपितसामानाधिकरण्य-
प्रकारतानिरूपितजलत्वावच्छिन्नप्रकारतानिरूपितह्रदविशेष्यतानिरूपितत्वात्‌ । अतः
तादृशह्रदविषयित्वाव्यापकविषयिताशून्यं ज्ञानं “जलवान्‌ ह्रदः” इति ज्ञानं तदीया या
जलवद्‌ध्रदविषयिता सा विशिष्टान्तरविषयितापदेन स्वीकर्तुं शक्यते तदव्यापकत्वस्य
सत्प्रतिपक्षनिश्चयीयप्रतिबन्धकतायां सत्वान्नाव्याप्तिः ।
शङ्का -
एवमपि ह्रदो वह्निमान्‌ इत्यत्र व्यतिरेकव्याप्तिघटितसत्प्रतिपक्षे अव्याप्तिः दुर्वारा ।
तत्र वह्न्यभावाभावव्यापकीभूताभावप्रतियोगिजलवद्‌ध्रदत्वावच्छिन्ननिरूपकताकविषयितायां
धर्मविशिष्टत्वं न प्रसिध्यति । अतः अप्रसिध्या तत्र अव्याप्तिः। तद्वारणाय धर्मवैशिष्ट्यम्‌
अन्यतरसंबन्धेनैव वक्तव्यम्‌ । तथा च पूर्वोक्तसंबन्ध, साध्याभावाभावव्यापकीभूताभावप्रति-
योगित्वावच्छिन्नस्वावच्छिन्नविषयितानिरूपितत्व, तादात्म्य अन्यतरत्ववद्विषयतानिरूपित-
135
तृतीयोऽध्यायः

[[146]]

त्वान्यतरसंबन्धेन इति पर्यवस्यति । तथा च पूर्वोक्ताव्याप्तिः नास्ति । तत्र वह्न्यभावाभावव्यापकी-
भूताभावप्रतियोगिजलवद्‌ध्रदविषयिता धर्मविशिष्टा भवति अन्यतरघटकद्वितीयसंबन्धेन
जलत्वरूपतादृशधर्मस्य तत्र सत्वात्‌ । अतः तादृशविषयित्वाव्यापकविषयिताशून्यज्ञानं
“जलवान्‌ ह्रदः” इति ज्ञानम्‌, तदीयजलवद्‌ध्रदविषयिता विशिष्टान्तरविषयिता भवति ।
तदव्यापकत्वस्य सत्प्रतिपक्षविषयकनिश्चयनिष्ठप्रतिबन्धकतायां सत्वात्‌ लक्षणसमन्वयः
नाव्याप्तिः । परन्तु अष्टमकोट्युक्तवह्निधूमोभयसाध्यकस्थलीयमहाविशिष्टे अतिव्याप्तिः
तदस्वथैव भवति । तथाहि- जलव्यापकधूमाभावसमानाधिकरणजलव्यापकवह्न्यभावव्याप्य-
समानाधिकरणजलव्यापकधूमाभावसमानाधिकरणजलवत्तादृशह्रदत्वावच्छिन्ननिरूपकताक-
विषयितायां धर्मवैशिष्ट्यम्‌ अस्ति । धर्मः - जलत्वं तदवच्छिन्नप्रकारतानिरूपितव्यापकत्व-
प्रकारतानिरूपितसाध्याभावरूपधूमाभावत्वावच्छिन्नप्रकारतानिरूपितसामानाधिकरण्य-
प्रकारतानिरूपितजलत्वावच्छिन्नप्रकारतानिरूपितत्ववद्‌विषयतानिरूपितत्वात्‌ । अतः
तादृशविशिष्टविषयित्वाव्यापकविषयिताशून्यं ज्ञानं “जलवान्‌ ह्रदः” इति ज्ञानं तज्ज्ञानीय
जलवद्‌ध्रदविषयित्वाव्यापकत्वस्य महाविशिष्टविषयकनिश्चयीयप्रतिबन्धकतायां सत्वात्‌
अतिव्याप्तिः ।
अवान्तरशङ्का -
एतदतिव्याप्तिवारणाय स्वावच्छिन्ननिरूपकताकविषयितायां प्रागुक्तस्वनिष्ठावच्छेद-
कताकप्रतियोगिताकभेदवत्व, स्वविशिष्टपक्षतावच्छेदकावच्छिन्नविशेष्यतानिरूपकत्वोभया-
द्दन्यतमसंबन्धेन धर्मविशिष्टज्ञानीयत्वं निवेश्यते । अत्र १०कोटिवत्‌ संबन्धद्वयघटितसंबन्ध-
चतुष्टयान्यतमसंबन्धेन वैशिष्ट्यं वक्तव्यम्‌ अन्यथा तत्कोट्युक्तव्यतिरेकव्याप्तिघटित-
136
तृतीयोऽध्यायः

[[147]]

सत्प्रतिपक्षाव्याप्तिविपरीतसत्प्रतिपक्षाव्याप्ति, वह्न्यभावव्याप्यव्याप्यवत्ततादृशह्रदातिव्याप्तीनां
वारणं अशक्यं स्यात्‌ । एवञ्च पूर्वोक्तातिव्याप्तिः नास्ति तत्र जलप्रकारतानिरूपितेत्यादि परम्परया
निरूपितपक्षतावच्छेदकावच्छिन्नविशेष्यताशलिनिश्चयत्वाव्यापकीभूतवह्न्यभावव्याप्यव्याप्य
जलव्यापकवह्न्यभावसमानाधिकरणजलवत्तादृशह्रदत्वावच्छिन्नविषयिताशालित्वात्‌
विशिष्टान्तरविषयितायाः तच्छून्यत्वाभावात्‌ स्वनिष्ठावच्छेदकताकप्रतियोगिताकभेदवत्वसम्बन्धेन
जलत्वविशिष्टः न सः निश्चयः । अतः स्वावच्छिन्ननिरूपकताकविषयितायां धर्मविशिष्टज्ञानीय-
त्वाप्रसिध्या नातिव्याप्तिः ।
तत्समाधानम्‌ -
एवमपि सर्वं गगनवत्‌ इत्यत्र जलस्य प्रतिहेतुत्वे जलव्यापकगगनाभावसमानाधि-
करणजलवद्‌ध्रदे सत्प्रतिपक्षे अव्याप्तिः तदवस्था । अत्र स्वावच्छिन्ननिरूपकताकविषयिता
इत्यनेन जलव्यापकगगनाभावसमानाधिकरणजलवद्‌ध्रदविषयिता स्वीकर्तुं न शक्यते । तत्र
जलत्वावच्छिन्नप्रकारतानिरूपितव्यापकत्वप्रकारतानिरूपितगगनाभावप्रकारतानिरूपित-
सामानाधिकरण्यप्रकारतानिरूपितजलप्रकारतानिरूपितसर्वत्वावच्छिन्नविशेष्यताशालिनिश्चय-
त्वाव्यापकघटविषयिताशालिज्ञानीयत्वमेव अस्ति । न तु तादृशाव्यापकविषयताशून्यज्ञानीयत्वम्‌
इति स्वावच्छिन्ननिरूपकताकविषयितायाः अप्रसिध्या अव्याप्तिः ।
समाधानम्‌ -
विशिष्टान्तरविषयितायां स्वावच्छिन्ननिरूपकताकविषयकत्वाव्यापकविषयिता-
शून्यज्ञानीयत्वं निवेशितम्‌ । तत्र स्वावच्छिन्ननिरूपकताकविषयितायां प्रकारताविशिष्ट-
ज्ञानीयत्वमेव निवेश्यते । वैशिष्ट्यं मूलोक्तम्‌ । तथा च किञ्चित्प्रकारतावच्छेदकावच्छिन्नप्रकारता-
137
तृतीयोऽध्यायः

[[148]]

निरूपितव्यापकत्वप्रकारतानिरूपितसाध्याभावप्रकारतानिरूपितसामानाधिकरण्यप्रकारतानिरूपित-
तत्प्रकारतावच्छेदकावच्छिन्नप्रकारतानिरूपिता या तादृशप्रकारतानिरूपितविशेष्यता-
वच्छेदकावच्छिन्नविशेष्यता तन्निरूपितविषयिताशालिनिश्चयत्वाव्यापकीभूतविषयिताशून्यत्वे
सति तत्प्रकारतावच्छेदकावच्छिन्नप्रकारतानिरूपितव्यापकत्वप्रकारतानिरूपितसाध्याभाव-
प्रकारतानिरूपितसामानाधिकरण्यप्रकारतानिरूपिततत्प्रकारतावच्छेदकावच्छिन्ना या
तत्प्रकारतानिरूपितविशेष्यतावच्छेदकावच्छिन्नविशेष्यता तन्निरूपितविषयिताशालित्वं
विशिष्टान्तरविषयिताघटकप्रकारताविशिष्टज्ञानविशेषणम्‌ ।
एवं च “सर्वं गगनवत्‌” इत्यत्र न जलव्यापकगगनाभावसमानाधिकरणजलवद्‌ध्रदे
सत्प्रतिपक्षे अव्याप्तिः । तत्र प्रकारतापदेन “जलवान्‌  घटः” इति ज्ञानीयजलत्वावच्छिन्नप्रकारता
गृह्यते । तदवच्छेदकावच्छिन्नप्रकारतानिरूपितव्यापकत्वप्रकारतानिरूपितगगनाभाव-
प्रकारतानिरूपितसामानाधिकरण्यप्रकारतानिरूपिततत्प्रकारतावच्छेदकजलत्वावच्छिन्न-
प्रकारतानिरूपिता  या  तादृशजलप्रकारतानिरूपितघटत्वावच्छिन्नविशेष्यता
तन्निरूपितविषयिताशालिनिश्चयत्वाव्यापकविषयिताशून्यत्वस्य एवं तादृशविशेष्यता-
निरूपकत्वस्य च “जलव्यापकगगनाभावसमानाधिकरणजलवान्‌ घटः” इति ज्ञाने सत्वात्‌
तादृशप्रकारताविशिष्टं ज्ञानं इदं भवति । अतः एतज्ज्ञानीयत्वस्य स्वावच्छिन्ननिरूपकताक-
विषयितायां सत्वात्‌ तदव्यापकविषयितावत्वसंबन्धेन स्वनिष्ठप्रतियोगिताकाभाववज्ज्ञानीयत्वस्य
विशिष्टान्तरविषयितायां “जलवान्‌ घटः” इत्याकारकज्ञानीयायां जलवद्‌घटविषयितायां सत्वात्‌
तदव्यापकत्वस्य सत्प्रतिपक्षविषयकनिश्चयनिष्ठप्रतिबन्धकतायां अक्षतत्वात्‌ लक्षणसमन्वयः
नाव्याप्तिः च ।
138
तृतीयोऽध्यायः

[[149]]

अस्मिन्‌ परिष्कारेऽपि विपरीतसत्प्रतिपक्षादौ अव्याप्तिवारणाय तत्तदुभयचतुष्टयान्यतम-
संबन्धेनैव प्रकारताविशिष्टत्वं वक्तव्यम्‌ ।
अतः एतादृशपरिष्कारेणैव प्रथमकोट्युक्तातिव्याप्तेरपि वारणं कर्तुं शक्यते ।
त्रयोदशकोटिः
एवमपि सर्वं गगनवत्‌ इत्यत्रैव घटव्याप्यवद्गगनाभावे अव्याप्तिः । अयं च सत्प्रतिपक्षः
व्यापकसामानाधिकरण्यघटितः ग्राह्यः । अत्र गगनप्रतियोगिकत्वं प्रतिहेतुः । “सर्वं गगनवत्‌”
इत्याकारकबुद्धिं प्रति “गगनाभाववान्‌ घटः” इति बुद्धिवत्‌ आधेयतासंबन्धेन “घटवान्‌
गगनाभावः” इति निश्चयस्यापि प्रतिबन्धकत्वं इष्टं अतः सोऽपि बाधः भवति । अतः तद्‌व्याप्यस्य
गगनप्रतियोगिकत्वव्यापकघटसमानाधिकरणगगनप्रतियोगिकत्ववद्‌गगनाभावस्य सत्प्रतिपक्षत्वं
इष्टम्‌ । पूर्वोक्तरीत्या परिष्कारे तत्र अव्याप्तिः भवति । तथाहि “गगनप्रतियोगिकत्वव्यापक-
घटसमानाधिकरणगगनप्रतियोगिकत्ववान्‌ गगनाभावः” इत्यत्र प्रतिहेतुव्यापकत्वं साध्याभावे
नावगाह्यते । प्रतिहेतुव्यापकत्वप्रकारतानिरूपितसाध्याभावनिरूपितेत्यादिसंबन्ध-
घटितसंबन्धचतुष्टयमपि अत्र न भवति इति कृत्वा स्वावच्छिन्ननिरूपकताकप्रकारता-
विशिष्टज्ञानीयविषयिता एव अप्रसिद्धा । अतः अव्याप्तिः ।
शङ्का -
पूर्वं प्रकारताविशिष्टज्ञानीयत्वम्‌ इत्यत्र वैशिष्ट्यं संबन्धचतुष्टयान्यतमसंबन्धेन इत्युक्तम्‌।
इदानीं तत्र अन्यतमसंबन्धघटकतया स्वविशिष्टसाध्याभावत्वावच्छिन्नविशेष्यतानिरूपकत्व,
स्वनिष्ठावच्छेदकताकप्रतियोगिताकभेदवत्वोभयसंबन्धोऽपि निवेश्यते । अनुगमप्रकारः मूले
ग्राह्यः।
139
तृतीयोऽध्यायः

[[150]]

तथा च किञ्चित्प्रकारतावच्छेदकावच्छिन्नप्रकारतानिरूपितव्यापकत्वप्रकारतानिरूपिता
या तत्प्रकारतानिरूपितविशेष्यतावच्छेदकावच्छिन्नप्रकारता, तन्निरूपितसामानाधिकरण्यप्रकारता-
निरूपिता या तत्प्रकारतावच्छेदकावच्छिन्नप्रकारता तन्निरूपितसाध्याभावत्वावच्छिन्न-
विशेष्यतानिरूपकनिश्चयत्वाव्यापकीभूतविषयिताशून्यत्वं प्रकारताविशिष्टज्ञानं इत्यत्र ज्ञाने
विशेषणम्‌ प्रकारतावैशिष्ट्यस्यैव अयं अर्थः । एवं च नाव्याप्तिः । किञ्चित्प्रकारतापदेन
“घटः गगनप्रतियोगिकत्वान्‌” (अत्र घटे गगनप्रतियोगिकत्वं व्यापकतासंबन्धेन अस्ति यत्र
यत्र गगनप्रतियोगिकत्वं गगनाभावे तत्र आधेयतासंबन्धेन घटस्य सत्वात्‌ गगनप्रतियोगिकत्व-
व्यापकत्वं घटे) इति ज्ञानीय गगनप्रतियोगिकत्वनिष्ठप्रकारता गृह्यते तन्निरूपितव्यापकत्व-
प्रकारतानिरूपिता या तत्प्रकारतानिरूपितघटत्वावच्छिन्नप्रकारता तन्निरूपितसामानाधिकरण्य-
प्रकारतानिरूपिता या तत्प्रकारतावच्छेदकगगनप्रतियोगिकत्वत्वावच्छिन्नप्रकारता
तन्निरूपितगगनाभावत्वावच्छिन्नविशेष्यताकनिश्चयत्वाव्यापकविषयिताशून्यत्वस्य, एवं
तादृशविशेष्यतानिरूपकत्वस्य च गगनप्रतियोगिकत्वव्यापकघटसमानाधिकरण-
गगनप्रतियोगिकत्ववान्‌ गगनाभावः इति निश्चये सत्वात्‌ तदीयविषयिता स्वावच्छिन्ननिरूपक-
ताकविषयितापदेन स्वीकर्तुं शक्यते । तदव्यापकविषयितावत्वसंबन्धेन स्वनिष्ठाभाववज्ज्ञानं
च एकदेशविषयकज्ञानं तन्निरूपितत्वं एकदेशविषयितायां तदव्यापकत्वं सत्प्रतिपक्षनिश्चयनिष्ठ-
प्रतिबन्धकतायां अक्षतमिति नाव्याप्तिः।
समाधानम्‌ -
तथापि “वह्न्यभाववद्‌वह्न्यभावव्याप्यव्याप्यवत्कालीनवह्न्यभावः तादृशवह्निमान्‌”
इत्यत्र वह्न्यभावव्याप्यव्याप्यवत्तादृशवह्न्यभावे अतिव्याप्तिः दुर्वारा । तत्रापि किञ्चित्‌
140
तृतीयोऽध्यायः

[[151]]

प्रकारतापदेन “ह्रदादिवृत्तित्ववत्‌ वह्न्यभावव्याप्यं” इत्याकारकज्ञानीयह्रदवृत्तित्वप्रकारता गृह्यते।
ह्रदवृत्तित्वमेव प्रकृते प्रतिहेतुः । तथा च तत्प्रकारतानिरूपितव्यापकत्वप्रकारतानिरूपितवह्न्य-
भावव्याप्यत्वावच्छिन्नप्रकारतानिरूपितसामानाधिकरण्यप्रकारतानिरूपितह्रदवृत्तित्वप्रकारता-
निरूपिततादृशवह्न्यभावत्वावच्छिन्नविशेष्यतानिरूपकनिश्चयत्वाव्यापकविषयिताशून्यत्व,
तादृशविशेष्यतानिरूपकत्वयोः “ह्रदवृत्तित्वव्यापकवह्न्यभावव्याप्यसमानाधिकरणह्रदवृत्तित्ववान्‌
तादृशवह्न्यभावः” इत्याकारकज्ञाने सत्वात्‌ । स्वनिष्ठावच्छेदकताकप्रतियोगिताकभेदवत्व,
स्वविशिष्टसाध्याभावविशेष्यतानिरूपकत्वोभयसंबन्धेन प्रकारताविशिष्टज्ञानीयविषयितापदेन
तादृशवह्न्यभावविषयिता गृहीतुं शक्यते तदव्यापकविषयिताशून्यज्ञानीयविषयिता
(विशिष्टान्तरविषयिता) एकदेशविषयिता तदव्यापकत्वस्य प्रतिबन्धकतायां सत्वात्‌
अतिव्याप्तिः।
चतुर्दशकोटिः -
एतद्दोषवारणाय पक्षतावच्छेदकावच्छिन्नविषयकनिश्चयत्वाव्यापकत्वं सत्यन्तदल-
घटकप्रतिबन्धकतायां  निवेश्यते । तथा च पक्षतावच्छेदकावच्छिन्नविषयकनिश्चयनिष्ठभेदप्रति-
योगितावच्छेदकत्वं प्रतिबन्धकताविशेषणम्‌ । भेदप्रतियोगितावच्छेदकता - स्वविशिष्ट-
विषयितासंबन्धेन । वैशिष्ट्यं मूलोक्तम्‌ । अस्यार्थस्तु प्रतिबन्धकतानवच्छेदकत्व, प्रतिबन्धकता-
वच्छेदकतानवच्छेदकत्वोभयवद्भिन्ना भवति सा विषयिता इति । ह्रदः वह्निमान्‌ इत्यत्र समन्वयः
भवति व्यापकताघटितसत्प्रतिपक्षे । तत्र पक्षतावच्छेदकं ह्रदत्वं, तदवच्छिन्नविषयकनिश्चयः
“ह्रदः”  इत्याकारकनिश्चयः तत्र स्वविशिष्टविषयिता नास्ति । तथाहि स्वपदेन “जलव्यापकः
वह्न्यभावः” इति निश्चयविशिष्टजलवांश्च ह्रदः इति निश्चयीयप्रतिबन्धकता गृह्यते तदवच्छेदकत्व,
141
तृतीयोऽध्यायः

[[152]]

तदवच्छेदकतावच्छेदकत्वस्यैव जलव्यापकवह्न्यभावसमानाधिकरणजलवद्‌ध्रदविषयितायां
सत्वात्‌ प्रतिबन्धकतानवच्छेदकत्व, प्रतिबन्धकतावच्छेदकतानवच्छेदकत्वोभयवद्भिन्नैव सा।
अतः स्वविशिष्टविषयितापदेन सा स्वीकर्तुं शक्यते । अस्यां विषयितायां जलव्यापक-
वह्न्यभावस्य प्रविष्टत्वात्‌ प्रतिबन्धकतावच्छेदकतावच्छेदकत्वं ज्ञेयम्‌ । एवं च एषा विषयिता
“ह्रदः”  इति निश्चये नास्ति इति कृत्वा तादृशप्रतिबन्धकताविशिष्टविषयितावत्वसंबन्धेन
प्रतिबन्धकता तस्मिन्‌ निश्चये नास्ति किन्तु प्रतिबन्धकतावद्भेदः एव अस्ति । अतः तादृशभेद-
प्रतियोगितावच्छेदकत्वरूपपक्षतावच्छेदकवैशिष्ट्यस्य प्रतिबन्धकतायां सत्वात्‌ समन्वयः ।
एवं पूर्वोक्तमहाविशिष्टेऽपि नातिव्याप्तिः । तत्र पक्षतावच्छेदकवह्न्यभाववद्‌-
वह्न्यभावव्याप्यव्याप्यवत्कालीनवह्न्यभावत्वम्‌ । तद्वैशिष्ट्यं सत्यन्तदलघटकप्रतिबन्धकतायां
नास्ति । तत्र सत्यन्तदले “वह्न्यभाववान्‌ वह्न्यभावव्याप्यव्याप्यवान्‌ इति निश्चयविशिष्टवह्न्य-
भावव्याप्यव्याप्यवांश्च तादृशवह्न्यभावः इति निश्चयीयप्रतिबन्धकताप्रविष्टा तदवच्छेदकत्वं
वह्न्यभावव्याप्यव्याप्यवत्तादृशवह्न्यभावविषयितायाम्‌ अस्ति । तदवच्छेदकतावच्छेदकत्वं
वह्न्यभाववद्‌वह्न्यभावव्याप्यव्याप्यवद्विषयितायां अस्ति । एवं च वह्न्यभाववद्‌वह्न्यभावव्याप्य-
व्याप्यवत्कालीनवह्न्यभावविषयितायां प्रतिबन्धतावच्छेदकतावच्छेदकत्वसत्वात्‌
तदनवच्छेदकत्वाभावात्‌ इयं विषयिता तादृशोभयवद्भिन्ना भवति । तच्छालित्वस्यैव पक्षनिश्चये
सत्वात्‌ प्रतिबन्धकतायां पक्षनिश्चयनिष्ठभेदप्रतियोगितावच्छेदकत्वविरहात्‌ नातिव्याप्तिः ।
पञ्चदशकोटिः -
एवमपि जलव्यापकवह्न्यभावकालीनह्रदः वह्निमान्‌ इत्यत्र जलव्यापकवह्न्यभाव-
समानाधिकरणजलवत्तादृशह्रदे अव्याप्तिः । तत्र सत्यन्तदले जलव्यापकः वह्न्यभावः इति
142
तृतीयोऽध्यायः

[[153]]

निश्चयविशिष्टजलवान्‌ तादृशह्रदः इति निश्चयीयप्रतिबन्धकता प्रविष्टा । लक्षणे प्रतिबन्धकता-
विशिष्टविषयितापदेन जलव्यापकवह्न्यभावकालीनह्रदविषयिता गृह्यते ।  इयं
विषयिताप्रतिबन्धकताविशिष्टा । कथम्‌ इति चेत्‌ अत्र जलव्यापकवह्न्यभावस्य घटकत्वात्‌
प्रतिबन्धकतावच्छेदकतावच्छेदकत्वं अस्याः सम्भवति । अतः तदनवच्छेदकत्वाभावात्‌
उभयवद्भिन्नत्वं अस्यां अस्ति । इयं च विषयिता पक्षविषयकनिश्चयेऽपि अस्ति । अतः
पक्षविषयकनिश्चयनिष्ठभेदः नाम उक्तसंबन्धेन प्रतिबन्धकतावद्भेदः न भवति । अतः भेदप्रति-
योगितावच्छेदकत्वरूप अव्यापकत्वस्य प्रतिबन्धकतायां विरहात्‌ अव्याप्तिः ।
षोडशकोटिः -
पूर्वविशेषणं परित्यज्यप्रतिबन्धकतायां साध्यतावच्छेदकवैशिष्ट्यं निवेश्यते । वैशिष्ट्यं
मूलोक्तम्‌ । अर्थात्‌ साध्यतावच्छेदकविशिष्टरूपवैशिष्ट्यं प्रतिबन्धकतायां निवेश्यते ।
साध्यतावच्छेदकवैशिष्ट्यं व्यापकत्वरूपं रूपे । अर्थात्‌ साध्यतावच्छेदकावच्छिन्नप्रकारता-
निरूपितकिञ्चिद्धर्मावच्छिन्नविशेष्यताशाल्यनुमितौ यद्धर्मव्यापकप्रतिबन्धकतानिरूपितप्रतिबध्यत्वं
तद्धर्मावच्छिन्नप्रकारताव्यापकत्वं प्रतिबन्धकतायां निवेश्यते इति सारम्‌ । धर्मव्यापकत्व-
प्रकारत्वव्यापकत्वयोः रूपं अनुगमोक्तम्‌ । तथा च न पूर्वोक्ताव्याप्तिः ।
तत्र साध्यं - वह्निः, साध्यतावच्छेदकं वह्नित्वम्‌ । तदवच्छिन्नप्रकारतानिरूपित-
किञ्चिद्धर्मपदग्राह्यजलव्यापकवह्न्यभावकालीनह्रदत्वावच्छिन्नविषयताशाल्यनुमितिः “तादृशह्रदः
वह्निमान्‌” इत्याकारकानुमितिः । तत्र रूपपदग्राह्यजलव्यापकवह्न्यभावसमानाधिकरणजलत्व-
व्यापकप्रतिबन्धकतानिरूपितप्रतिबध्यता अस्ति । तथाहि तादृशजलत्वावच्छिन्नप्रकारता-
निरूपितविशेष्यतानिरूपकनिश्चये वह्न्यनुमितिप्रतिबन्धकत्वस्य सत्वात्‌ । प्रतिबन्धकतायाः
143
तृतीयोऽध्यायः

[[154]]

धर्मव्यापकत्वं अक्षतम्‌ । एवं तादृशप्रतिबन्धकतानिरूपितप्रतिबध्यतायाः साध्यतावच्छेदक-
विशिष्टानुमितौ सत्वात्‌ साध्यतावच्छेदकव्यापकं भवति तद्रूपं तदवच्छिन्नप्रकारताव्यापकत्वस्य
सत्यन्तदलघटकप्रतिबन्धकतायां पूर्वोक्तरीत्या सत्वात्‌ लक्षणसमन्वयः ।
अत्र विशेष्यतायां पक्षतावच्छेदकावच्छिन्नत्वं अनिवेश्य किञ्चिद्धर्मावच्छिन्नत्वनिवेशस्य
तात्पर्यं तु अनुमितिसामान्ये स्वसमानधर्मितावच्छेदककनिश्चयप्रतिबध्यत्वसम्पादनाय । तथा
च “वह्निमान्‌, ह्रदः” “वह्निमान्‌ जलव्यापकवह्न्यभावकालीनह्रदः” इत्यादि अनुमिति-
सामान्यस्यैव धर्मपदग्राह्यजलव्यापकवह्न्यभावसमानाधिकरणजलत्वावच्छिन्नप्रकारताशालि-
स्वसमानधर्मितावच्छेदककनिश्चयप्रतिबध्यत्वात्‌ लक्षणसमन्वयः नोक्तदोषः च।
शङ्का -
अस्मिन्‌ कल्पे वह्न्यभाववद्‌वह्न्यभावव्याप्यव्याप्यवत्कालीनह्रदः वह्निमान्‌ इत्यत्र
वह्न्यभावव्याप्यव्याप्यवत्तादृशह्रदे महाविशिष्टे अतिव्याप्तिः । तत्र सत्यन्तदलघटक-
प्रतिबन्धकतायां साध्यतावच्छेदकविशिष्टरूपवैशिष्ट्यं सम्भवति । तथाहि अत्र रूपपदेन
वह्न्यभाववद्‌वह्न्यभावव्याप्यव्याप्यवद्वृत्तिवह्न्यभावव्याप्यव्याप्यत्वं गृह्यते तदवच्छिन्नप्रकारता-
शालिनिश्चयसामान्यस्य वह्नित्वावच्छिन्नप्रकारताशाल्यनुमितिप्रतिबन्धकत्वं अस्त्येव । तत्र
“वह्निमान्‌ ह्रदः” इत्यादिवह्निप्रकारकानुमितिं प्रति “वह्न्यभाववद्‌वह्न्यभावव्याप्यव्याप्यवद्वृत्ति-
वह्न्यभावव्याप्यव्याप्यवान्‌ ह्रदः” इत्यादि निश्चयस्य वह्न्यभाववान्‌ वह्न्यभावव्याप्यव्याप्यवान्‌
इति निश्चयविशिष्टवह्न्यभावव्याप्यव्याव्यवांश्च ह्रदः” इति निश्चयत्वेन प्रतिबन्धकत्वात्‌ । एवं
च सत्यन्तदलघटकप्रतिबन्धकता ईदृशनिश्चयविशिष्टनिश्चयत्वावच्छिन्नैव । तत्र
वह्न्यभाववद्‌वह्न्यभावव्याप्यव्याप्यवद्वृत्तिवह्न्यभावव्याप्यव्याप्यत्वरूपधर्मावच्छिन्नप्रकारता-
व्यापकत्वस्य सत्वात्‌ अतिव्याप्तिः ।
144
तृतीयोऽध्यायः

[[155]]

समाधानम्‌ -
एत्तद्दोषवारणाय साध्यतावच्छेदकविशिष्टरूपे लक्ष्यतावच्छेदकविशिष्टत्वं निवेशनीयम्‌।
अर्थात्‌ लक्ष्यतावच्छेदकावच्छिन्नविषयकत्वाव्यापकविषयिताशून्यज्ञानविषयतावच्छेदकत्वं रूपे
विशेषणं देयम्‌ । मूलोक्तानुगमे स्वविशिष्टसाध्यतावच्छेदकविशिष्टेत्यत्र स्ववैशिष्ट्यं
साध्यतावच्छेदकविशिष्टरूपे न तु साध्यतावच्छेदके इति ज्ञेयम्‌ । एवं च नोक्तमहाविशिष्टे-
ऽतिव्याप्तिः। तत्र रूपपदेन वह्न्यभाववद्‌वह्न्यभावव्याप्यव्याप्यवद्वृत्तिवह्न्यभावव्याप्यव्याप्यत्वं
गृहीतम्‌। तदवच्छिन्नप्रकारताशालिज्ञानं “तादृशवह्न्यभावव्याप्यव्याप्यवान्‌ ह्रदः” इति ज्ञानम्‌।
तस्य च लक्ष्यतावच्छेदकावच्छिन्नविषयकत्वाव्यापकविषयिताशून्यत्वं नास्ति । लक्ष्यता-
वच्छेदकीभूतवह्न्यभावव्याप्यव्याप्यवत्तादृशह्रदत्वावच्छिन्नविषयकत्वाव्यापकवृत्तित्वविषयिता-
शालित्वात्‌ तस्य । अतः नोक्तातिव्याप्तिः । अत्र यः अनुगमः उक्तः तत्र प्रथमसंबन्धेन
यथाश्रुतमूललक्षणस्य लाभः । द्वितीयसंबन्धेन प्रकृतपरिष्कारसहित १६कोटिपरिष्कारस्य
लाभः ।
शङ्का -
एवमपि व्यापकताघटितसत्प्रतिपक्षाव्याप्तिः दुर्वारा । तत्र साध्यतावच्छेदकावच्छिन्न-
प्रकारताशाल्यनुमितिसामान्ये “वह्निमान्‌ जलव्यापकवह्न्यभावसमानाधिकरणजलाभाववान्‌”
इत्याकारकतादृशजलाभाववत्पक्षकानुमितिरपि अन्तर्गता । तत्र रूपपदग्राह्यजलव्यापकवह्न्य-
भावसमानाधिकरणजलत्वावच्छिन्नप्रकारतानिरूपितजलव्यापकवह्न्यभावसमानाधिकरण-
जलभाववत्वावच्छिन्नविशेष्यताशालिनिश्चयप्रतिबध्यत्वविरहात्‌ । “जलव्यापकवह्न्यभाव-
समानाधिकरणजलवान्‌, जलव्यापकवह्न्यभावसमानाधिकरणजलाभाववान्‌” इत्याकारक-
145
तृतीयोऽध्यायः

[[156]]

निश्चयस्य आहार्यत्वेन अप्रतिबन्धकत्वात्‌ । तस्मात्‌ साध्यतावच्छेदकवैशिष्ट्यं रूपे नास्ति
इति अव्याप्तिः ।
समाधानम्‌ -
अत्र अनुमितिः साध्यतावच्छेदकावच्छिन्नप्रकारतानिरूपितनिरवच्छिन्नावच्छेदकताक-
विशेष्यतानिरूपिका ग्राह्या । अर्थात्‌ विशेष्यतावच्छेदकता निरवच्छिन्ना भवेत्‌ । एवं च नाव्याप्तिः।
“जलव्यापकवह्न्यभावसमानाधिकरणजलभाववान्‌, वह्निमान्‌” इत्यनुमितिनिरूपिततादृश-
जलाभाववन्निष्ठविशेष्यतानिरूपितजलाभावनिष्ठविशेष्यतावच्छेदकता तादृशजलाभाव-
त्वावच्छिन्ना । न तु निरवच्छिन्ना । अतः तादृशनिरवच्छिन्नावच्छेदकताकविशेष्यता-
निरूपकानुमितिः अन्या एव । तत्र जलव्यापकवह्न्यभावसमानाधिकरणजलत्वावच्छिन्न-
प्रकारताशालिनिश्चयप्रतिबध्यत्वसत्वात्‌ समन्वयः नाव्याप्तिः ।
सप्तदशकोटिः -
एवमपि पक्षनिष्ठसाध्याभावव्याप्ये विपरीतसत्प्रतिपक्षे एवं आधेयतासंबन्धेन
पक्षव्याप्यवत्साध्याभावे च अव्याप्तिः दुर्वारा । “पक्षः साध्यवान्‌” इत्याकारकानुमितिं  प्रति
आध्येतासंबन्धेन पक्षवान्‌ साध्याभावः इति निश्चयस्य प्रतिबन्धकत्वं अनुभवबलात्‌ अङ्गीक्रियते।
एवं  आधेयतासंबन्धेन पक्षव्याप्यवान्‌ साध्याभावः इति निश्चयस्यापि प्रतिबन्धकत्वं स्वीकर्तव्यम्‌।
एवञ्च पक्षव्याप्यवत्साध्याभावस्य सत्प्रतिपक्षत्वम्‌ इष्टम्‌ ।  एवं विपरीतसत्प्रतिपक्षेऽपि अव्याप्तिः।
तथाहि वह्निप्रकारकानुमितिसामान्ये “जलं वह्निमत्‌” इत्याकारकानुमिरिति अन्तर्गता तत्र
रूपपदग्राह्यह्रदवृत्तित्वप्रकारक “ह्रदवृत्तिजलं” इत्याकारकनिश्चयप्रतिबध्यत्वविरहात्‌
साध्यतावच्छेदकवैशिष्ट्यं रूपे नास्ति इति अव्याप्तिः । एवं वह्निसाध्यकानुमितिसामान्यान्तर्गत
146
तृतीयोऽध्यायः

[[157]]

“जलव्याप्यवान्‌ वह्न्यभावः” इत्याकारकानुमितौ रूपपदग्राह्यजलव्याप्यत्वावच्छिन्न-
प्रकारतानिरूपितजलविशेष्यताकानुमितिप्रतिबध्यत्वाभावात्‌ साध्यतावच्छेदकविशिष्टत्वस्य रूपे
अभावात्‌ अव्याप्तिः ।
शङ्का -
एतद्दोषवारणाय साध्यतावच्छेदकरूपविशिष्टत्वं इत्यत्र वैशिष्ट्यं - स्वावच्छिन्नप्रकारता-
विशिष्टत्वस्वावच्छिन्नविशेष्यताविशिष्टत्वान्यतरसंबन्धेन । प्रथमसंबन्धः पूर्वकोट्युक्त एव ।
द्वितीयस्तु नूतनः । अनुगमस्तु मूलोक्त, द्रष्टव्यः । अस्य परिष्कारस्य सारस्तु पूर्वं प्रतिबन्धकतायां
रूपावच्छिन्नप्रकारताव्यापकत्वमेव निवेशितम्‌ । इदानीं पूर्वोक्ताव्याप्तिवारणाय रूपावच्छिन्न-
प्रकारताव्यापकत्वरूपावच्छिन्नविशेष्यताव्यापकत्व एतदन्यतरत्वं प्रतिबन्धकतायां निवेश्यते।
एवं साध्याभावप्रकारकनिश्चयीयप्रतिबन्धकतासङ्‌ग्रहाय प्रथमसंबन्धः । साध्याभावतद्‌व्याप्य-
विशेष्यकनिश्चयीयप्रतिबन्धकतासङ्‌ग्रहाय द्वितीयसंबन्धः इति ज्ञेयम्‌ ।
एवं च नाव्याप्तिः उभयत्र । तथाहि विपरीतसत्प्रतिपक्षे समन्वयवेलायां रूपपदेन
वह्न्यभावव्याप्यत्वं गृह्यते । एवं जलं वह्निमत्‌ इत्याकारकानुमितिं प्रति वह्न्यभावव्याप्यत्वा-
वच्छिन्नविशेष्यताशालिनिश्चयस्य जलप्रकारकस्य प्रतिबन्धकत्वात्‌ साध्यतावच्छेदकविशिष्टं
रूपं भवति वह्न्यभावव्याप्यत्वं तदादाय तत्र समन्वयः भवति ।
एवं वह्न्यभावत्वमादाय “वह्न्यभावः आधेयतासंबन्धेन जलव्याप्यवान्‌” इत्याकारक-
निश्चये वह्निसाध्यकानुमितिप्रतिबन्धकत्वसत्वात्‌ समन्वयः नोक्तदोषावसरः ।
समाधानम्‌ -
एवमपि ह्रदो वह्निमानित्यत्र ह्रदावृत्तित्वव्याप्यवद्‌वह्नौ अव्याप्तिः दुर्वारा । तथाहि-
147
तृतीयोऽध्यायः

[[158]]

तत्र रूपपदेन वह्नित्वमपि गृहीतुं न शक्यते । एवं ह्रदावृत्तित्वव्याप्यत्वमपि गृहीतं न शक्यते।
यदि वह्नित्वं गृह्यते तदा तदवच्छिन्नप्रकारताशालिनिश्चयस्य कस्यापि प्रकृतानुमितिप्रतिबन्ध-
कत्वाभावात्‌ प्रथमसंबन्धः न भवति । अतः वह्नित्वावच्छिन्नविशेष्यताशालिनिश्चयमादायैव
वक्तव्यम्‌ । तथा सति “पर्वतवृत्तिः वह्निः” इत्याकारकनिश्चयस्य प्रकृतानुमितिप्रतिबन्धकत्व-
विरहात्‌ वह्नित्वे साध्यतावच्छेदकव्यापकत्वं दुर्घटम्‌ ।
यदि रूपपदेन ह्रदावृत्तित्वव्याप्यत्वं गृह्यते तदापि वारणं अशक्यमेव । तदवच्छिन्न-
प्रकारतानिरूपितधूमत्वावच्छिन्नविशेष्यताशालि “ह्रदावृत्तित्वव्याप्यो धूमः” इत्याकारकनिश्चये
“वह्निमान्‌ धूमः” इत्याकारकानुमितिप्रतिबन्धकत्वविरहात्‌ तस्मिन्नपि रूपे साध्यतावच्छेदक-
विशिष्टत्वस्य अभावात्‌ अव्याप्तिः ।
एवं १३ कोट्युक्त “वह्न्यभाववद्‌वह्न्यभावव्याप्यव्याप्यवत्कालीनवह्न्यभावः
तादृशवह्निमान्‌” इति स्थलीयवह्न्यभावव्याप्यव्याप्यवत्तादृशवह्न्यभावे अतिव्याप्तिः अपि दुर्वारा।
तत्र रूपपदेन वह्न्यभाववद्‌वह्न्यभावव्याप्यव्याप्यवत्कालीनवह्न्यभावत्वं गृह्यते ।
तदवच्छिन्नप्रकारताशालिनिश्चयसामान्यस्य तादृशवह्न्यनुमितिसामान्यप्रतिबन्धकत्वात्‌
साध्यतावच्छेदकतादृशवह्नित्वव्यापकत्वस्य उक्तरूपे सत्वात्‌ तद्विशिष्टत्वस्य च
सत्यन्तदलघटकप्रतिबन्धकतायां सत्वात्‌ अतिव्याप्तिः ।
vi)  उन्नेयविषयितायां प्रकृतानुमितिप्रतिबध्यतावच्छेदकत्वनिवेशकल्पः
अष्टादशकोटिः -
पूर्वोक्तदोषवारणाय पूर्वकल्पं परित्यज्य विशेष्यदलघटकोन्नेयविषयितायां
प्रतिबध्यतावच्छेदकत्व, प्रतिबन्धकतावच्छेदकत्वोभयं निवेश्यते । तथा च विशिष्टपक्षसाध्य-
ग्रहत्वाव्यापकपक्षसाध्यवैशिष्ट्यग्रहत्वव्यापकप्रतिबध्यतानिरूपितप्रतिबन्धकतावच्छेदिका अथ
148
तृतीयोऽध्यायः

[[159]]

च पक्षसाध्यवैशिष्ट्यग्रहत्वव्यापकप्रतिबन्धकतानिरूपितप्रतिबध्यतावच्छेदिका या विषयिता
तदवच्छिन्नानुमितिनिष्ठजन्यतानिरूपितजनकतावच्छेदकत्वं यद्रूपावच्छिन्ननिरूपकताक-
विषयितायां निवेश्यते । तथा च नोक्तदोषाः । ह्रदवृत्तिवह्न्यभावविषयितायां प्रकृतानुमिति-
प्रतिबन्धकत्वप्रतिबध्यतावच्छेदकत्वोभयसत्वात्‌ समन्वयः । एवमेव आधेयतासंबन्धेन
ह्रदविशिष्टवह्न्यभावविषयितायामपि तादृशोभयं अस्ति ।
शङ्का -
एवं निवेशे कृते सत्यन्तदलं व्यर्थम्‌ । तद्धि उन्नायके अतिव्याप्तिवारणाय दत्तम्‌ ।
इदानीं तत्रातिव्याप्तिप्रसक्तिरेव नास्ति । तथाहि- “ह्रदो वह्निमान्‌” इत्यादौ उन्नेयविषयिता-
वह्न्यभावव्याप्यवद्‌ध्रदविषयिता न भवति । तत्र प्रकृतानुमितिप्रतिबन्धकतावच्छेदकत्वेऽपि
प्रकृतानुमितिप्रतिबध्यतावच्छेदकत्वाभावात्‌ । एवं च सत्प्रतिपक्षोन्नायके अतिव्याप्तिरेव नास्ति
इति सत्यन्तदलं व्यर्थम्‌ इति ।
समाधानम्‌ -
तत्र तद्वारणरूपप्रयोजनाभावेऽपि “वह्निव्याप्याभाववद्‌वह्न्यभाववत्कालीनह्रदः
वह्निव्याप्यवान्‌” इत्यत्र वह्न्यभावव्याप्यवत्तादृशह्रदे अतिव्याप्तिवारकतया तत्सार्थकं भवति।
तथाहि “तादृशह्रदः वह्निव्याप्यवान्‌” इत्याकारकनिश्चयस्य “तादृशह्रदः वह्न्यभाववान्‌”
इत्याकारकबुद्धिं प्रति तदभावव्याप्यवत्तानिश्चयविधया प्रतिबन्धकत्वात्‌ । एवं “वह्निभाववान्‌
वह्निव्याप्याभाववान्‌” इति निश्चयविशिष्ट “वह्न्यभाववांश्च तादृशह्रदः” इति निश्चयत्वेन
“वह्न्यभाववान्‌, वह्निव्याप्याभाववद्वह्न्यभाववत्कालीनह्रदः” इत्याकारकोन्नेयनिश्चयस्य
“तादृशह्रदः वह्निव्याप्यवान्‌” इत्याकारकानुमितिं प्रति प्रतिबन्धकत्वाच्च । प्रकृतानुमिति-
149
तृतीयोऽध्यायः

[[160]]

प्रतिबन्धकतावच्छेदकप्रतिबध्यतावच्छेदविषयिता भवति वह्न्यभाववद्वह्निव्याप्याभाव-
वद्वह्न्यभाववत्कालीनह्रदविषयिता तदवच्छिन्नजन्यतानिरूपितजनकतावच्छेदकत्वस्य
वह्न्यभावव्याप्यवत्तादृशह्रदविषयितायां सत्वात्‌ अतिव्याप्तिः भवति । तद्वारणाय सत्यन्तदलं
आवश्यकं तथासति “तादृशह्रदः वह्न्यभावव्याप्यवान्‌” इत्याकारकोन्नायकनिश्चयस्य
प्रकृतानुमितिप्रतिबन्धकत्वविरहात्‌ नातिव्याप्तिः ।
शंका -
एवमपि सत्यन्तदलं व्यर्थमेव । पूर्वोक्तदोषवारणाय विशेष्यदलघटकप्रतिबन्धकत्वं
ज्ञानवैशिष्ट्यानवच्छिन्नं ग्राह्यम्‌ । एवं च “वह्न्यभाववान्‌ तादृशह्रदः” इत्याकारकनिश्चयस्य
ज्ञानवैशिष्ट्यावच्छिन्नप्रतिबन्धकत्वात्‌  तदनवच्छिन्नप्रतिबन्धकत्वाभावात्‌ उन्नेयविषयितापदेन
वह्न्यभाववत्तादृशह्रदविषयितायाः स्वीकर्तुं अशक्यत्वात्‌ नातिव्याप्तिः । एवं च सत्यन्तदलं
विनापि एतद्वारणस्य कृतत्वात्‌ तद्‌व्यर्थमेव ।
समाधानम्‌ -
एवमपि “घटः गगनाभाववदभाववत्कालीनगगनवान्‌” इत्यत्र तादृशगगनाभावव्याप्य-
वद्‌घटे सत्प्रतिपक्षे अव्याप्तिः । तत्र घटः “गगनाभाववदभाववत्कालीनगगनाभाववान्‌”
इत्याकारकबाधनिश्चयस्य “अभाववान्‌ गगनाभाववान्‌” इति निश्चयविशिष्ट “अभाववांश्च
तादृशघटः” इति निश्चयत्वेनैव प्रतिबन्धकत्वात्‌। तस्य च ज्ञानवैशिष्ट्यावच्छिन्नत्वात्‌
अनवच्छिन्नत्वाभावात्‌ उन्नेयविषयितापदेन बाधविषयितायाः स्वीकर्तुं अशक्यत्वात्‌ अव्याप्तिः।
उक्तस्थले ज्ञानवैशिष्ट्यानवच्छिन्नप्रतिबन्धकता एव अप्रसिद्धा।
150
तृतीयोऽध्यायः

[[161]]

एवं वह्न्यभावाभाववदवृत्यभाववद्वह्निमत्कालीनह्रदः वह्न्यभावाभाववदवृत्तिव्याप्यव-
त्तादृशह्रदे अतिव्याप्तिः अपि दुर्वारा । अत्र बाधनिश्चयः भवति “वह्न्यभावाभाववदवृत्तिमान्‌
तादृशह्रदः” इत्याकारकनिश्चयः । तस्य च ज्ञानवैशिष्ट्यावच्छिन्नप्रतिबन्धकत्वस्यैव सत्वात्‌
तदनवच्छिन्नप्रतिबन्धकत्वाभावात्‌ । “वह्न्यभावाभाववदवृत्त्यभाववान्‌ वह्निमान्‌” इति
निश्चयविशिष्ट “वह्निमान्‌ तादृशह्रदः” इति निश्चयत्वेन प्रकृतानुमितिप्रतिबन्धकत्वं स्वीकर्त्तव्यम्‌।
अतः एतद्दोषद्वयवारणाय सत्यन्तदलं आवश्यकं गगनाभाववदभाववत्कालीन-
गगनसाध्यकस्थले तादृशगगनाभावव्याप्यवद्‌घटः सत्प्रतिपक्षः । तद्विषयकनिश्चयस्य
प्रकृतानुमितिप्रतिबन्धकत्वात्‌ सत्यन्तदलसत्त्वम्‌ । विशेष्यदले इदानीं ज्ञानवैशिष्ट्यानवच्छिन्नत्वं
न देयम्‌ ।
एवं विशिष्टह्रदपक्षकवह्निसाध्यकस्थलेऽपि नातिव्याप्तिः । “साध्याभाववदवृत्तिव्याप्यवान्‌
तादृशह्रदः” इत्याकारकनिश्चयस्य प्रकृतानुमितिप्रतिबन्धकत्वाभावात्‌ । अतः सत्यन्तदलविरहात्‌
नातिव्याप्तिः ।
ऊनविंशतिकोटिः
एवमपि “वह्निव्याप्याभाववद्‌वह्न्यभाववत्कालीन, वह्निव्याप्याभाववद्‌वह्न्यभावव्याप्य-
वत्कालीनह्रदः  वह्निव्याप्यवानि”त्यत्र वह्न्यभावव्याप्यवत्तादृशह्रदे अतिव्याप्तिः दुर्वारा ।
तत्र उन्नेयविषयिता वह्न्यभाववत्तादृशह्रदविषयिता । तस्यां प्रकृतानुमितिप्रतिबध्यतावच्छेदकत्व-
प्रकृतानुमितिप्रतिबन्धकतावच्छेदकत्वोभयसत्वात्‌ । तथाहि- “वह्न्यभाववान्‌  वह्निव्याप्या-
भाववान्‌” इति निश्चयविशिष्ट “वह्न्यभाववांश्च तादृशह्रदः” इति निश्चयत्वेन प्रतिबन्धकत्वं
उन्नेयविषयकज्ञानस्य । एवं तस्य वह्न्यभाववत्तादृशह्रदविषयकत्वेन “वह्निव्याप्यवान्‌
151
तृतीयोऽध्यायः

[[162]]

तादृशह्रदः” इत्याकारकतदभावव्याप्यवत्तानिश्चयप्रतिबध्यत्वाच्च । एवं सत्यन्तदलाक्रान्तत्वमपि
अस्ति । तथाहि “वह्निव्याप्याभाववद्‌वह्न्यभाववत्कालीन, वह्निव्याप्याभाववद्‌वह्न्यभाव-
व्याप्यवत्कालीनह्रदः वह्निव्याप्यवान्‌” इत्याकारकानुमितिं प्रति “वह्निव्याप्याभाववान्‌ वह्न्यभाव-
व्याप्यवान्‌” इति निश्चयविशिष्टवह्न्यभावव्याप्यवान्‌ तादृशह्रदः” इत्याकारकनिश्चयत्वेन
“वह्न्यभावव्याप्यवान्‌ तादृशह्रदः” इत्याकारकनिश्चयस्य प्रतिबन्धकत्वात्‌ । अतः
दलद्वयविशिष्टत्वात्‌ अतिव्याप्तिः ।
एवं  वह्न्यभाववद्‌वह्न्यभावाभाववदवृत्तिव्याप्यवत्कालीनवह्न्यभावाभाववदवृत्यभाव-
वद्वह्निमत्कालीनह्रदः वह्निमानित्यत्र वह्न्यभावाभाववदवृत्तिव्याप्यवत्तादृशह्रदे पूर्वकोट्युक्ते
अतिव्याप्तिः तदवस्था भवति । विशेष्यदलाक्रान्तत्वं पूर्वकोटिवद्‌ग्राह्यम्‌ । सत्यन्तदलाक्रान्तत्वं
च इत्थं “वह्न्यभावाभाववदवृत्तिव्याप्यवान्‌ वह्न्यभाववान्‌” इति निश्चयविशिष्टवह्न्यभावा-
भाववदवृत्तिव्याप्यवान्‌ तादृशह्रदः” इति निश्चयत्वेन प्रकृतमहाविशिष्टविषयकनिश्चयस्य
प्रतिबन्धकत्वात्‌ अतिव्याप्तिः ।
विंशतिकोटिः -
एतादृशदोषाणां वारणाय प्रकृतानुमितिप्रतिबध्यतावच्छेदकत्वं अनिवेश्य
विरोध्यनुमितिजनकतानवच्छेदकत्वमेव उन्नेयविषयितायां निवेश्यते । तथा च नोक्तदोषाः तथाहि-
१७कोट्युक्त “ह्रदो वह्निमान्‌” इति स्थलीयह्रदावृत्तित्वव्याप्यवद्वह्नौ अव्याप्तिः नास्ति इदानीम्‌।
तत्र उन्नेयविषयिता भवति ह्रदावृत्तिवह्निविषयिता तस्यां विरोध्यनुमितिजनकतानवच्छेदकत्वं
अस्ति । विरोध्यनुमितिपदेन “ह्रदो वह्न्यभाववान्‌, ह्रदावृत्तिः वह्निः” इत्याद्दनुमितीनां ग्रहणं
तज्जनकतावच्छेदकत्वस्य ह्रदावृत्तिवह्निविषयितायां विरहात्‌ लक्षणसमन्वयः भवति ।
152
तृतीयोऽध्यायः

[[163]]

एवं पूर्वकोट्युक्तातिव्याप्तिद्वयमपि नास्ति । तत्र प्रथमे वह्निव्याप्याभाववद्‌-
वह्न्यभाववत्कालीन, वह्निव्याप्याभाववद्‌वह्न्यभावव्याप्यवत्कालीनह्रदः वह्निव्याप्यवान्‌ इत्यत्र
वह्न्यभाववत्तादृशह्रदविषयिता उन्नेयविषयितापदेन ग्राह्या । परन्तु सा ग्रहीतुं न शक्यते । तत्र
विरोध्यनुमितिजनकतानवच्छेदकत्वस्य विरहात्‌ । तथाहि- विरोध्यनुमितिपदेन वह्न्यभाववत्तादृश-
ह्रदविषयकानुमितिरपि स्वीकर्तुं शक्यते । तज्जनकतावच्छेदकत्वस्यैव उक्तविषयितायां सत्वात्‌
तदनवच्छेदकत्वाभावात्‌ नातिव्याप्तिः ।
एवं वह्न्यभाववद्‌वह्न्यभावाभाववदवृत्तिव्याप्यवत्कालीन, वह्न्यभावाभाववद-
वृत्यभाववद्वह्निमत्कालीनह्रदः वह्निमान्‌ इत्यत्र उन्नेयविषयितापदेन वह्न्यभावाभाववदवृत्ति-
मत्तादृशह्रदविषयिता स्वीकर्तुं न शक्यते । तत्र तादृशह्रदः वह्न्यभाववान्‌  इत्याकारकविरोध्य-
नुमितिजनकतावच्छेदकत्वस्यैव सत्वात्‌ । अनवच्छेदकत्वाभावात्‌ नातिव्याप्तिः।
शङ्का -
एवं सति सत्यन्तदलं व्यर्थं भवति । उन्नायकातिव्याप्तिवारणं प्रकृतविशेषणेनापि भवति।
वह्न्यभावव्याप्यवद्‌ध्रदविषयिता तावत्‌ “ह्रदो वह्न्यभाववान्‌” इत्याकारकविरोध्यनुमिति-
जनकतावच्छेदिकैव न तु अनवच्छेदिका । अतः उन्नेयविषयितापदेन सा स्वीकर्तुं न शक्यते।
अतः उन्नायके नातिव्याप्तिः । एवं च तद्वारकसत्यन्तं व्यर्थम्‌ ।
समाधानम्‌ -
ह्रदो वह्निमान्‌ इत्यत्र वह्न्यसमानाधिकरणव्याप्यवद्‌ध्रदे अतिव्याप्तिवारणाय तत्सार्थकं
भवति । तथाहि- तत्र उन्नेयविषयिता भवति वह्न्यसमानाधिकरणवद्‌ध्रदविषयिता सा
विरोध्यनुमितिजनकतानवच्छेदिका भवति एवं सैव विषयिता ह्रदो वह्निमान्‌ इत्याकारक-
153
तृतीयोऽध्यायः

[[164]]

प्रकृतानुमितिप्रतिबन्धकतावच्छिकापि भवति । वह्न्यसमानाधिकरणवद्‌ध्रदस्य बाधत्वं स्वीकृतं
दीधिति कृता । एवं च तादृशोन्नेयविषयित्वावच्छिन्नजन्यतानिरूपितजनकतावच्छेदकत्वस्य
वह्न्यसमानाधिकरणव्याप्यवद्‌ध्रदविषयितायां सत्वात्‌ अतिव्याप्तिः भवति । तद्वारणाय सत्यन्तं
आवश्यकम्‌ । तन्निवेशे सति नातिव्याप्तिः । तन्निश्चयस्य प्रकृतानुमित्यप्रतिबन्धकत्वात्‌ ।
एकविंशतिकोटिः -
एवमपि “वह्न्यभाववद्‌वह्न्यसमानाधिकरणव्याप्यवत्कालीनह्रदः, वह्निमान्‌” इत्यत्र
वह्न्यसमानाधिकरणव्याप्यवत्तादृशह्रदे अतिव्याप्तिः । तत्र वह्न्यभाववान्‌ वह्न्यसमाना-
धिकरणव्याप्यवान्‌” इति निश्चयविशिष्ट “वह्न्यसमानाधिकरणव्याप्यवान्‌ तादृशह्रदः” इति
निश्चयत्वेन उक्तविशिष्टविषयकनिश्चयस्य प्रकृतानुमितिप्रतिबन्धकत्वात्‌ सत्यन्तदलाक्रान्तत्वम्‌।
एवं तत्र उन्नेयविषयिता भवति वह्न्यसमानाधिकरणवत्तादृशह्रदविषयिता । तस्यां च
पूर्वकोट्युक्तयुक्त्या प्रकृतानुमितिप्रतिबन्धकतावच्छेदकत्व, विरोध्यनुमितिजनकतावच्छेदक-
त्वोभयसत्वात्‌ । तदवच्छिन्नजन्यतानिरूपितजनकतावच्‌छेदकत्वस्य वह्न्यसमानाधिकरण-
व्याप्यवत्तादृशह्रदविषयितायां सत्वात्‌ अतिव्याप्तिः ।
द्वाविंशतिकोटिः -
अस्यां कोटौ प्रतिबध्यतैक्यं स्वीक्रियते। एवं तद्‌व्यापकत्वं यद्रूपे निवेशनीयम्‌ । तथा
च लक्ष्यतावच्छेदकरूपवैशिष्ट्यं प्रतिबध्यतायां निवेशनीयम्‌। वैशिष्ट्यं च स्वावच्छिन्नविषयिता-
शालिनिश्चयत्वसंबन्धावच्छिन्नस्वनिष्ठाधेयतानिरूपिताधिकरणतावन्निष्ठभेदप्रतियोगिता-
नवच्छेदकत्वसंबन्धेन । अवच्छेदकता च - स्वनिरूपितज्ञानवैशिष्ट्यानवच्छिन्नप्रतिबन्धकता-
विशिष्टत्व, स्वावच्छेदकावच्छिन्नप्रतिबध्यतानिरूपितप्रतिबन्धकतावच्छेदकविषयित्वावच्छिन्ना-
154
तृतीयोऽध्यायः

[[165]]

नुमितिनिष्ठजन्यतानिरूपितजनकत्वोभयसंबन्धेन । प्रतिबन्धकताविशिष्टत्वं च स्वव्याप्यजनकता-
निरूपितजन्यतावच्छेदकावच्छिन्नजन्यतानिरूपितजनकत्वसंबन्धेन । अस्य परिष्कारस्य  सारस्तु
इत्थं यद्रूपावच्छिन्ननिरूपकताकविषयिताशालिनिश्चये सत्यन्ते या प्रतिबध्यता प्रविष्टा
तन्निरूपितज्ञानवैशिष्ट्यानवच्छिन्नप्रतिबन्धकताव्याप्यजनकतानिरूपितजन्यतावच्छेदकावच्छिन्न-
जन्यतानिरूपितजनकत्व, तन्निरूपितप्रतिबन्धकतावच्छेदकविषयित्वावच्छिन्नजन्यता-
निरूपितजनकत्वोभयं वर्तते इति । इदानीं पूर्वोक्तपरिष्काराः न सन्ति । अतः तद्बललभ्यदोषाः
अपि न ।
एवं च वह्न्यभाववद्‌वह्न्यभावव्याप्यव्याप्यवत्कालीनह्रदः वह्निमान्‌ इत्यत्र
वह्न्यभावव्याप्यव्याप्यवत्तादृशह्रदे प्रथमकोट्युक्ते नातिव्याप्तिः । वह्न्यभावव्याप्यव्याप्य-
वत्तादृशह्रदत्वावच्छिन्नविषयिताशालिनिश्चये प्रकृतानुमितिप्रतिबध्यतानिरूपितज्ञानवैशिष्ट्यानव-
च्छिन्नप्रतिबन्धकताव्याप्यजनकतानिरूपितजन्यतानिरूपितजनकत्वं नास्ति । तथाहि-
“तादृशह्रदः वह्निमान्‌” इति अनुमितिं प्रति उक्तनिश्चयस्य ज्ञानवैशिष्ट्यानवच्छिन्नप्रतिबन्धक-
त्वाभावात्‌ । तादृशप्रतिबन्धकता “वह्न्यभावाभाववदवृत्तिमान्‌ तादृशह्रदः” इति निश्चयीया
एव ग्राह्या तद्‌व्याप्यजनकता च तादृशह्रदे वह्न्यभावावगाहिबुद्धित्वावच्छिन्नजन्यता-
निरूपितजनकता । वह्न्यभाववत्तादृशह्रदत्वावच्छिन्नजन्यतानिरूपितजनकत्वस्य
विशिष्टविषयकतादृशनिश्चये असत्वात्‌ नातिव्याप्तिः ।
एवं सत्प्रतिपक्षादावपि समन्वयः भवति । तत्र व्यापकाघटितसत्प्रतिपक्ष, पूर्वपक्ष-
व्याप्तिघटितसत्प्रतिपक्षविषयकनिश्चययोः उक्तसंबन्धद्वयेन प्रकृतानुमितिप्रतिबध्यत्ववत्वात्‌ ।
तथाहि- उभयत्रापि प्रतिबध्यतानिरूपितज्ञानवैशिष्ट्यानवच्छिन्नप्रतिबधकतापदेन वह्न्यभावाभाव-
155
तृतीयोऽध्यायः

[[166]]

वदवृत्तिमान्‌ ह्रदः” इत्याकारकनिश्चयीयप्रतिबन्धकता एव गृह्यते । तद्‌व्याप्या या ह्रदे
वह्न्यभावावगाहि-बुद्धित्वावच्छिन्नजन्यतानिरूपितजनकता तन्निरूपिततादृशजन्यतानिरूपित-
जनकत्वस्य उभयोः सत्प्रतिपक्षविषयकनिश्चययोः सत्वात्‌ प्रथमसंबन्धसत्वम्‌ । द्वितीयसंबन्धः
तु मूलोक्तलक्षणस्य विशेष्यदलस्थानीयम्‌ । अतः तदपि भवति तत्र । अतः लक्षणसमन्वयः।
शङ्का -
उक्तानुगमे प्रथमसंबन्धेनैव अलम्‌ । किमर्थं विशेष्यदलस्थानीयः द्वितीयसंबन्धः ।
तद्‌व्यर्थम्‌ । तथाहि- विशेष्यदलं ह्रदो वह्निमान्‌ इत्यादौ वह्न्यभाववद्‌ध्रदे बाधे अतिव्याप्तिवारणाय
निवेशितम्‌ । तदिदानीं नास्ति । बाधनिश्चये प्रकृतानुमितिनिष्ठप्रतिबध्यतानिरूपितप्रतिबन्धकता-
व्याप्यजनकतानिरूपितजन्यतानिरूपितजनकतायाः विरहात्‌ । अतः अतिव्याप्तिविरहात्‌
विशेष्यदलं व्यर्थमिति ।
समाधानम्‌ -
तत्र तद्वारणरूपफलाभावेऽपि “पर्वतः वह्निव्याप्याभाववान्‌” इत्यत्र वह्निव्याप्यवत्पर्वते
बाधे अतिव्याप्तिवारणाय विशेष्यदलं सार्थकं भवति । तथाहि- पर्वते वह्निव्याप्याभाववैशिष्ट्या-
वगाहिप्रकृतानुमितिनिष्ठप्रतिबध्यतानिरूपित “पर्वतः वह्निव्याप्यवान्‌” इति निश्चयीयज्ञान-
वैशिष्ट्यानवच्छिन्नप्रतिबन्धकताव्याप्यजनकता नाम पर्वते वह्निवैशिष्ट्यावगाहिबुद्धित्वावच्छिन्न-
जन्यतानिरूपितजनकता भवति तन्निरूपिततादृशजन्यतावच्छेदकतादृशबुद्धित्वावच्छिन्नजन्यता-
निरूपितजनकता उक्तनिश्चये सत्वात्‌ अतिव्याप्तिः । तद्वारणाय विशेष्यदलम्‌ । तन्निवेशे
सति नातिव्याप्तिः । तन्निश्चये तादृशप्रतिबध्यतानिरूपितवह्निव्याप्यवत्पर्वतविषयकनिश्चयत्वा-
वच्छिन्नप्रतिबन्धकतावच्छेदकवह्निव्याप्यवत्पर्वतविषयिताशाल्यनुमितिनिष्ठजन्यतानिरूपित-
जनकतायाः अभावात्‌ । अतः तत्‌ सार्थकं भवति ।
156
तृतीयोऽध्यायः

[[167]]

एवं “ह्रदो वह्निमान्‌” इत्यत्रैव वह्न्यभाववद्‌ध्रदे अतिव्याप्तिः भवति विशेष्यदलानुपादाने।
तथाहि वह्न्यभाववान्‌ ह्रदः इति निश्चये प्रतिबन्धकताव्याप्यजनकता अस्ति । कीदृशी सा इति
चेत्‌ “वह्न्यभाववद्‌ध्रदवानयं” इत्याकारकविशिष्टवैशिष्ट्यावगाहिबुद्धित्वावच्छिन्नजन्यता-
निरूपितजनकता । विशिष्टवैशिष्ट्यावगाहिबुद्धौ विशेषणज्ञानस्य कारणत्वात्‌ । अतः
तद्दोषवारणाय विशेष्यदलं तन्निवेशे सति विरोध्यनुमितिजनकत्वस्य बाधनिश्चये अभावात्‌
नातिव्याप्तिः ।
शङ्का -
ह्रदो वह्निमान्‌ इत्यत्र वह्न्यभावव्याप्यव्याप्यवह्न्यभाववद्‌ध्रदे अतिव्याप्तिः दुर्वारा ।
तथाहि “ह्रदो वह्निमान्‌” इत्याकारकप्रकृतानुमितिं प्रति “वह्न्यभावव्याप्यव्याप्यवह्न्यभाववान्‌
ह्रदः” इत्याकारकनिश्चयस्य ह्रदे वह्न्यभावावगाहित्वात्‌ प्रतिबन्धकत्वं अस्ति ।
तादृशप्रतिबन्धकताव्याप्यजनकता इत्युक्ते “वह्न्यभावव्याप्यव्याप्यवह्न्यभाववद्‌ध्रदवानयं”
इत्याकारकविशिष्टवैशिष्ट्यावगाहिज्ञानीयजन्यतानिरूपितजनकता । अतः सत्यन्तदलं अस्ति।
एवं विशेष्यदलमपि अस्ति । तथाहि- प्रकृतानुमितिप्रतिबन्धकतावच्छेदकविषयिता भवति
वह्न्यभावव्याप्यवद्‌ध्रदविषयिता तदवच्छिन्नजन्यतानिरूपितजनकत्वस्यापि सत्वात्‌ । तत्र
अतिव्याप्तिः । अत्र वह्न्यभावव्याप्यव्याप्यत्वेन वह्न्यभावः गृह्यते ।
यदि एतद्दोषवारणाय सत्यन्तदलघटकप्रतिबन्धकतायां विशिष्टान्तरविषयित्वाव्यापकत्वं
निवेश्यते चेत्‌ दोषः न भवति । तथाहि- प्रकृते विशिष्टान्तरविषयिता भवति
वह्न्यभाववद्‌ध्रदविषयिता तद्‌व्यापकत्वस्यैव प्रतिबन्धकतायां सत्वात्‌ अव्यापकत्वाभावात्‌
नातिव्याप्तिः  इत्युच्यते,
157
तृतीयोऽध्यायः

[[168]]

तदा व्यापकताघटितसत्प्रतिपक्षे अव्याप्तिः । तथाहि सत्यन्तदले प्रतिबन्धकता ज्ञान-
वैशिष्ट्यानवच्छिन्ना एव ग्राह्या  इत्युक्तम्‌ । एवं सति सा प्रतिबन्धकता पूर्वपक्षव्याप्तिघटित-
सत्प्रतिपक्षनिश्चयीया एव । एवं विशिष्टान्तरविषयितापि प्रकृतस्थले पूर्वपक्षव्याप्तिघटित-
सत्प्रतिपक्षविषयिता एव । तद्‌व्यापकत्वस्यैव प्रतिबन्धकतायां सत्वात्‌ अव्यापकत्वाभावात्‌
अव्याप्तिः । तत्र विशिष्टान्तरविषयित्वाव्यापकप्रतिबन्धकता एव अप्रसिद्धा ।
समाधानम्‌ -
एतद्दोषवारणाय विशिष्टान्तरविषयितायां स्वावच्छिन्नविषयकत्वाव्यापकविषयिता-
शून्यज्ञानीयत्वं निवेशनीयम्‌ । तथा सति नोक्ताव्याप्तिः । अत्र स्वपदेन जलव्यापकवह्न्यभाव-
समानाधिकरणजलवद्‌ध्रदत्वं गृह्यते तदवच्छिन्नविषयकत्वाव्यापकविषयिता भवति
वह्न्यभावाभाववदवृत्तिजलवद्‌ध्रदविषयिता तच्छून्यत्वं “वह्न्यभावाभाववदवृत्तिजलवान्‌ ह्रदः”
इति ज्ञाने नास्ति किन्तु “जलवान्‌ ह्रदः” इति ज्ञानीया जलवद्‌ध्रदविषयिता एव तादृशी
तदव्यापकत्वस्य ज्ञानवैशिष्ट्यानवच्छिन्नप्रतिबन्धकतायां सत्वात्‌ नाव्याप्तिः ।
त्रयोविंशतिकोटिः -
एवमपि ह्रदो वह्निमान्‌ इत्यत्र प्रतियोगिवैयधिकरण्यघटितव्याप्तिघटिते वह्न्यभाव-
व्याप्यवद्‌ध्रदे अतिव्याप्तिः दुर्वारा । तथाहि ह्रदो वह्निमान्‌ इत्याकारकानुमितिं प्रति
प्रतियोगिवैयधिकरण्यघटितव्याप्तिघटित “वह्न्यभावव्याप्यवान्‌ ह्रदः” इत्याकारकनिश्चयीय-
ज्ञानवैशष्ट्यिानवच्छिन्नप्रतिबन्धकतायां विशिष्टान्तरविषयित्वाव्यापकत्वं अस्ति
विशिष्टान्तरविषयिता च पूर्ववज्जलवद्‌ध्रदविषयिता गृहीतुं शक्या तदव्यापकत्वं प्रतिबन्धकतायां
अस्ति । एवं तादृशप्रतिबन्धकताव्याप्यत्वस्य ह्रदे वह्न्यभाववैशिष्ट्यावगाहिबुद्धित्वावच्छिन्न-
158
तृतीयोऽध्यायः

[[169]]

जन्यतानिरूपितजनकतायां सत्वात्‌ सत्यन्तदलाक्रान्तत्वम्‌ । एवं विरोध्यनुमितिजनकत्वस्यापि
उक्तविशिष्टविषयकनिश्चये सत्वात्‌ अतिव्याप्तिः ।
यथाश्रुतलक्षणे तु नातिव्याप्तिः । यथाश्रुतलक्षणं तावत्‌ यद्रूपावच्छिन्ननिरूपकताक-
विषयिता प्रकृतानुमितत्वव्यापकप्रतिबध्यतानिरूपितप्रतिबन्धकतावच्छेदिका, अथ च तादृश-
प्रतिबन्धकतावच्छेदकविषयित्वावच्छिन्नजन्यतानिरूपितजनकतावच्छेदिका तद्रूपवत्वम्‌ इति।
अस्मिन्‌ लक्षणे प्रकृतानुमितित्वव्यापकप्रतिबध्यतानिरूपितप्रतिबन्धकता निविष्टा । सा च उक्त
विशिष्टविषयकनिश्चये नास्ति । तथाहि- “वह्न्यभावः अव्याप्यवृत्तिः” इति ज्ञानकालीन “ह्रदो
वह्निमान्‌” इत्याकारकज्ञानस्य प्रतियोगिवैयधिकरण्यघटितव्याप्तिघटितोक्तविशिष्टविषयक-
निश्चयप्रतिबध्यत्वाभावात्‌ तादृशानुमितित्वव्यापकप्रतिबध्यतानिरूपितप्रतिबन्धकत्वं तत्र नास्ति
इति नातिव्याप्तिः ।
vii) उन्नेयविषयितायां ज्ञानवैशिष्ट्यानवच्छिन्नप्रतिबन्धकताव्याप्य जनकतानिरूपित-
जन्यतावच्छेदकत्वनिवेशकल्पः
चतुर्विंशतिकोटिः -
एतद्दोषपरिहाराय यथाश्रुतकल्पः एव आश्रीयते । प्रथमकोट्युक्तमहाविशिष्टातिव्याप्ति-
वारणाय विशेष्यदलघटकोन्नेयविषयितायां ज्ञानवैशिष्ट्यानवच्छिन्नप्रतिबन्धकताव्याप्यजनकता-
निरूपितजन्यतावच्छेदकत्वं निवेशनीयम्‌। एवं च नातिव्याप्तिः ।
तथाहि - उन्नेयविषयिता इत्यनेन वह्न्यभावव्याप्यवत्तादृशविषयिता स्वीकर्तव्या । परन्तु
स्वीकर्तुं न शक्यते । ज्ञानवैशिष्ट्यानवच्छिन्नप्रतिबन्धकताव्याप्यजनकता इत्यनेन “तादृशह्रदः
वह्न्यभावव्याप्यवान्‌” इत्याकारकबुद्धित्वावच्छिन्नजन्यतानिरूपितवह्न्यभावव्याप्यव्याप्य-
वत्तादृशह्रदत्वावच्छिन्नविषयकत्वावच्छिन्नजनकता न भवति । अस्याः ज्ञानवैशिष्ट्यावच्छिन्न-
प्रतिबन्धकताव्याप्यत्वात्‌ । न तु तदनवच्छिन्नप्रतिबन्धकताव्याप्यत्वम्‌ । अतः नातिव्याप्तिः ।
सत्यन्तदलविरहात्‌ प्रतियोगिवैयधिकरण्यघटितव्याप्तिघटितविशिष्टेऽपि नातिव्याप्तिः।
159
तृतीयोऽध्यायः

[[170]]

पञ्चविंशतिकोटिः -
एवमपि पूर्वोक्तातिव्याप्तिः तदवस्थैव । तथाहि- तत्र उन्नेयविषयिता तावत्‌ वह्न्यभाव-
व्याप्यवद्‌वह्न्यभाववद्‌वह्न्यभावव्याप्यव्याप्यवत्कालीनह्रदविषयिता तस्यां ज्ञानवैशिष्ट्या-
नवच्छिन्नप्रतिबन्धकताव्याप्यजनकतानिरूपितजन्यतावच्छेदकत्वमपि अस्ति । “तादृशह्रदः
वह्निमान्‌”  इत्याकारकप्रकृतानुमितिं प्रति वह्न्यभावव्यापकवह्न्यभावव्याप्यसमानाधिकरण-
वह्न्यभाववत्तादृशह्रदविषयकनिश्चयस्य तादृशह्रदे वह्न्यभावावगाहित्वात्‌ ज्ञानवैशिष्ट्यानवच्छिन्न-
प्रतिबन्धकत्वं अस्ति । एवं तत्प्रतिबन्धकत्वव्याप्या वह्न्यभावव्यापकवह्न्यभावव्याप्य-
समानाधिकरणवह्न्यभाववद्‌ध्रदत्वावच्छिन्नविषयिताशालिबुद्धित्वावच्छिन्नजनकता । सा च
वह्न्यभावव्याप्यवत्तादृशह्रदविषयकज्ञाननिष्ठजन्यतानिरूपिता एव । तादृशजन्यताव-
च्छेदकत्वस्य उन्नेयविषयितायां सत्वात्‌ अतिव्याप्तिः ।
पूर्ववत्‌ एतद्दोषवारणाय विशिष्टान्तरविषयित्वाव्यापकत्वस्य प्रतिबन्धकताविशेषणत्वे
पूर्ववदेव सत्प्रतिपक्षे अव्याप्तिः दुर्वारा । विशिष्टान्तरविषयित्वाव्यापकज्ञानवैशिष्ट्या-
नवच्छिन्नप्रतिबन्धकत्वाप्रसिद्धेः ।
यदि पूर्ववदेव विशिष्टान्तरविषयितायां स्वावच्छिन्नविषयकत्वाव्यापकत्वं निवेशनीयम्‌।
“वह्न्यभावाभाववदवृत्तिमान्‌ ह्रदः” इति निश्चये जलव्यापकवह्न्यभावसमानाधिकरणजल-
वद्‌ध्रदत्वावच्छिन्नविषयित्वाव्यापकजलवद्‌ध्रदविषयिताशालित्वात्‌ शून्यत्वाभावात्‌
जलवद्‌ध्रदज्ञानीयजलवद्‌ध्रदविषयित्वाव्यापकत्वस्य “वह्न्यभावव्याप्यव्याप्यवान्‌ तादृशह्रदः”
इत्याकारकनिश्चयीयप्रतिबन्धकतायां सत्वात्‌ लक्षणसमन्वयः इत्युच्यते ।
तदा वह्न्यभावव्याप्यव्याप्यवत्तादृशह्रदे अतिव्याप्तिः दुर्वारा । तत्र वह्न्यभाववत्तादृश-
160
तृतीयोऽध्यायः

[[171]]

ह्रदविषयिता विशिष्टान्तरविषयिता न भवति । तत्र वह्न्यभावव्याप्यव्याप्यवत्तादृशह्रदत्वावच्छिन्न-
विषयकत्वाव्यापकविषयिताशालिज्ञानीयत्वमेव अस्ति न तु तच्छून्यज्ञानीयत्वम्‌ । अतः
विशिष्टान्तरपदेन अन्यदादाय तद्विषयित्वाव्यापकत्वस्य वह्न्यभावव्याप्यव्याप्यवत्तादृशह्रद-
विषयकनिश्चयीयप्रतिबन्धकतायां सत्वात्‌ अतिव्याप्तिः ।
षड्‌विंशतिकोटिः -
प्रतिबन्धकताव्याप्यजनकता इत्यत्र व्याप्यत्वं ज्ञानवैशिष्ट्यानवच्छिन्नप्रतिबन्धकता-
नवच्छेदकविषयित्वानवच्छिन्नत्वरूपं गृह्यते । तेन नातिव्याप्तिः । तथाहि- वह्न्यभावव्यापक-
वह्न्यभावव्याप्यसमानाधिकरणवह्न्यभाववान्‌ तादृशह्रदः इत्याकारकनिश्चयीयज्ञानवैशिष्ट्या-
नवच्छिन्नप्रतिबन्धकतानवच्छेदकवह्न्यभावव्याप्यत्वावच्छिन्नविषयित्वावच्छिन्नत्वस्यैव
वह्न्यभावव्याप्यवत्तादृशह्रदविषयकानुमितिनिरूपितजनकतायां सत्वात्‌ तदनवच्छिन्नत्वाभावात्‌
नातिव्याप्तिः ।
सप्तविंशतिकोटिः -
एवमपि “घटः अभाववद्‌व्यापकगगनाभावकालीनगगनवान्‌” इत्यत्र तादृशगगना-
भावव्याप्यवद्‌घटे सत्प्रतिपक्षे अव्याप्तिः । तत्र “घटः अभाववद्‌व्यापकगगनाभावकालीन-
गगनवान्‌” इत्याकारकानुमितिं प्रति “अभाववद्‌व्यापकगगनाभावकालीनगगनाभावा-
भाववदवृत्तिमान्‌ घटः” इत्याकारकपूर्वपक्षव्याप्तिघटितसत्प्रतिपक्षविषयकनिश्चयस्य
“अभाववद्‌व्यापकः गगनाभावः” इति निश्चयविशिष्ट “अभाववद्वान्‌ घटः” इति निश्चयत्वेन
प्रतिबन्धकत्वसंभवे ज्ञानवैशिष्ट्यानवच्छिन्नप्रतिबन्धकतायां मानाभावात्‌ लक्षणे
तादृशप्रतिबन्धकतायाः एव प्रविष्टत्वात्‌ तदप्रसिध्या अव्याप्तिः । ज्ञानवैशिष्ट्यावच्छिन्न-
161
तृतीयोऽध्यायः

[[172]]

प्रतिबन्धकता च अवश्यकल्पनीया । अन्यथा साध्याभावधर्मिकाव्याप्यवृत्तित्वग्रहकालीनतादृश-
सत्प्रतिपक्षनिश्चयस्य प्रतिबन्धकत्वं न स्यात्‌ ।
अष्टाविंशतिकोटिः -
पूर्वोक्तस्थले ज्ञानवैशिष्ट्यानवच्छिन्नप्रतिबन्धकत्वाभावात्‌ अव्याप्तिः आपादिता । इदानीं
तत्र तादृशप्रतिबन्धकत्वं प्रसिद्‌ध्यति । तथाहि- “घटः तादृशगगनवान्‌” इत्याकारकानुमितिं
प्रति “तादृशगगनाभावाभाववदवृत्तिमान्‌ घटः” इत्याकारकसत्प्रतिपक्षज्ञानस्य ज्ञानवैशिष्ट्या-
नवच्छिन्नप्रतिबन्धकत्वान्तरम्‌ अवश्यं कल्पनीयम्‌ । यतो हि अस्मिन्‌ ज्ञाने तादृशगगनाभावा-
भाववन्निरूपितवृत्तित्वसामान्याभाववान्‌ प्रकारः । तस्य स्वरूपसमवायादिसंबन्धेन पक्षे वैशिष्ट्या-
वगाहिनिश्चयस्यापि “पक्षः तादृशगगनवान्‌” इत्याकारकानुमितिं प्रति प्रतिबन्धकत्वं अनुभवानुरोधेन
वक्तव्यम्‌ । एवं “घटः तादृशगगनाभाववान्‌” इत्याकारकानुमितिं प्रति “घटः स्वरूपसंबन्धेन
तादृशगगनाभावाभाववदवृत्तिमान्‌” घटः समवायसंबन्धेन तादृशगगनाभावाभाववदवृत्तिमान्‌”
इत्यादिविभिन्नसंसर्गकनिश्चयानां जनकत्वं वक्तव्यम्‌ । परन्तु “अभाववद्‌व्यापकः गगनाभावः”
इत्यत्र अभाववत्वस्य प्रतिहेतुत्वस्थानीयत्वात्‌ तस्य व्याप्यत्वं येन संबन्धेन गृहीतं अर्थात्‌
कालिकसंबन्धेन गृहीतं चेत्‌ तेनैव संबन्धेन घटे अभाववत्वावगाहिनिश्चयस्य प्रतिबन्धकत्वं
वक्तुं शक्यम्‌ । न तु व्याप्यतानवच्छेदकसंबन्धेन प्रतिहेतुमत्ताज्ञानस्य प्रतिबन्धकत्वम्‌ । न हि
“संयोगसंबन्धेन जलव्यापको वह्न्यभावः इति निश्चयविशिष्टकालिकसंबन्धेन जलवान्‌ ह्रदः”
इत्याकारकनिश्चयस्य “ह्रदः वह्निमान्‌” इत्याकारकानुमितिप्रतिबन्धकत्वं सम्भवति । अतः
विभिन्नप्रकारतावच्छेदकसंसर्गकगगनाभावाभाववदवृत्तिमान्‌ घटः” इत्याकारकनिश्चयानां
प्रतिबन्धकत्वसंपादनाय ज्ञानवैशिष्ट्यानवच्छिन्नप्रतिबन्धकत्वान्तरं स्वीकर्तव्यम्‌ । एवं च “घटः
162
तृतीयोऽध्यायः

[[173]]

अभाववद्‌व्यापकगगनाभावकालीनगगनवानि”त्यत्र   तादृशगगनाभावव्याप्यवद्‌घटे सत्प्रतिपक्षे
अप्रसिद्धिनिबन्धनाव्याप्तिः न भवति ।
एवं तादृशगगनाभावाभाववन्निरूपितसंयोग, समवायादिसंबन्धावच्छिन्नवृत्तित्वत्वाव-
च्छिन्नप्रतियोगिताकाभाववत्प्रकारकसमवायसंयोगादिसंसर्गकघटादिविशेष्यकनिश्चयानां पृथक्‌
पृथक्‌ प्रतिबन्धकत्वकल्‌पनापेक्षया तेषां एकरूपेणैव प्रतिबन्धकत्वं कल्पनीयम्‌ । एकरूपं च
संबन्धविशिष्टप्रकारतानिरूपितप्रकृतपक्षतावच्छेदकावच्छिन्नविशेष्यताशालिनिश्चयत्वम्‌ ।
वैशिष्ट्यं मूलोक्तम्‌ । अर्थस्तु- किञ्चित्संबन्धावच्छिन्ना या स्वावच्छिन्नप्रकारतानिरूपितसाध्या-
भावाभाववद्‌वृत्तित्वत्वावच्छिन्नप्रकारतानिरूपिताभावत्वावच्छिन्नप्रकारतानिरूपिता प्रकारता
तन्निरूपितप्रकृतपक्षतावच्छेदकावच्छिन्नविशेष्यताशालिनिश्चयत्वेन प्रतिबन्धकत्वं तेषां
विभिन्नसंसर्गकनिश्चयानाम्‌ । एतादृशप्रतिबन्धकत्वं ज्ञानवैशिष्ट्यानवच्छिन्नमेव भवति ।
ज्ञानवैशिष्ट्यावच्छिन्नप्रतिबन्धकत्वाश्रयनिश्चयीयप्रकारतायां स्वपदग्राह्यसंबन्धावच्छिन्नत्व-
विरहात्‌ । अतः न तादृशसत्प्रतिपक्षे अव्याप्तिः ।
ऊनत्रिंशत्कोटिः -
एवमपि “अभावः प्रतियोगितासंबन्धावच्छिन्नवृत्तित्वत्वावच्छिन्नव्याप्यतानिरूपित-
व्यापकताश्रयगगनाभावकालीनगगनवान्‌” इत्यत्र तादृशगगनाभावव्याप्यवदभावे सत्प्रतिपक्षे
अव्याप्तिः । तत्र ज्ञानवैशिष्ट्यानवच्छिन्नप्रतिबन्धकतायाः अप्रसिद्धत्वात्‌ । तथाहि- प्रतियोगिता-
संबन्धेन वृत्तित्वं प्रतिहेतुः भवति । एवं प्रतियोगितासंबन्धः व्याप्यतावच्छेदकसंबन्धः । तथा
च “प्रतियोगितासंबन्धेन वृत्तित्वनिष्ठव्याप्यतानिरूपितव्यापकताश्रयगगनाभावकालीनगगना-
भावाभाववदवृत्तिमान्‌ अभावः” इत्याकारकसत्प्रतिपक्षनिश्चयस्य “अभावः तादृशगगनवान्‌”
163
तृतीयोऽध्यायः

[[174]]

इत्याकारकप्रकृतानुमितिं प्रति निश्चयविशिष्टनिश्चयत्वेनैव प्रतिबन्धकत्वं वक्तव्यम्‌ । तथाहि-
“प्रतियोगितासंबन्धेन गगनाभावव्याप्यं वृत्तित्वं” इति निश्चयविशिष्ट “प्रतियोगितासंबन्धेन
वृत्तित्ववान्‌ अभावः” इति निश्चयत्वेनैव प्रतिबन्धकत्वं न तु ज्ञानवैशिष्ट्यानवच्छिन्नप्रतिबन्ध-
कत्वमपि । तत्कल्पकबीजाभावात्‌। अत्र स्वरूपसमवायादिसंसर्गकतादृशगगनाभावाभाव-
वदवृत्तिप्रकारकनिश्चयानामपि पूर्वोक्तज्ञानविशिष्टज्ञानत्वेनैव प्रतिबन्धकत्वम्‌ । साध्यकुक्षावेव
प्रतिबन्धकताप्रयोजकव्याप्यतावच्छेदकसंबन्धस्य प्रतियोगिताख्यस्य  निविष्टित्वात्‌ । एवं च
ज्ञानवैशिष्ट्यानवच्छिन्नप्रतिबन्धकतायाः विरहात्‌ अप्रसिद्धिनिबन्धनाव्याप्तिः दुर्वारा ।
viii) प्रतिबन्धकतायां स्वरूपस्वविशिष्टजनकत्वोभयसंबन्धेन यद्रूपावच्छिन्नविषयकत्व-
व्यापकत्वनिवेशकल्पः
त्रिंशत्कोटिः -
पूर्वोक्तदोषभिया तत्कल्पं परित्यज्य परिष्कारान्तरेण प्रथमकोट्युक्तातिव्याप्तिवारण-
प्रयासः अस्यां कोटौ क्रियते । तथा च यद्रूपावच्छिन्नविषयकत्वव्यापकत्वं प्रतिबन्धकतायां
निवेश्यते । व्यापकत्वं च स्वरूप, स्वविशिष्टजनकत्वोभयसंबन्धेन । वैशिष्ट्यं मूलोक्तम्‌ ।
अस्य परिष्कारस्य अयमर्थः । उन्नेयविषयितायां प्रतिबन्धकतावच्छेदकत्वस्थाने सत्यन्तदल-
घटकप्रतिबध्यतानिरूपितप्रतिबन्धकताव्याप्यकिञ्चित्प्रकारतानिरूपितत्वं निवेशनीयमिति ।
व्याप्यव्यापकभावश्च तादृशप्रकारतावच्छेदकावच्छिन्नप्रकारतानिरूपितसामानाधिकरण्य-
प्रकारतानिरूपिता या स्वनिरूपितव्यापकत्वप्रकारतानिरूपितत्वसंबन्धेन तादृशप्रकारतावृत्ति-
प्रकारतावच्छेदकधर्मसंबन्धावच्छिन्नप्रकारता तन्निरूपिता या तादृशप्रकारतानिरूपितविशेष्यता-
वच्छेदकावच्छिन्नविशेष्यता तन्निरूपकनिश्चयान्तर्भावेण अभिप्रेतः ।
“ह्रदो वह्निमान्‌” इत्यत्र किञ्चित्प्रकारता इत्यनेन “ह्रदः वह्न्यभाववान्‌” इत्याकारक-
ज्ञानीयवह्न्यभावनिष्ठप्रकारता गृह्यते । तदवच्छेदकं च वह्न्यभावत्वम्‌ । तदवच्छिन्न-
164
तृतीयोऽध्यायः

[[175]]

प्रकारतानिरूपितसामानाधिकरण्यप्रकारतानिरूपिता या स्वनिरूपितव्यापकत्वप्रकारता-
निरूपितत्वसंबन्धेन वह्न्यभावत्वावच्छिन्नप्रकारतावृत्ति “जलवान्‌ ह्रदः” इति ज्ञानीयजल-
निष्ठप्रकारतावच्छेदकधर्मसंबन्धावच्छिन्नप्रकारता तन्निरूपिता या “ह्रदो वह्न्यभाववान्‌” इति
ज्ञानीयप्रकारतानिरूपितविशेष्यतावच्छेदकीभूतह्रदत्वावच्छिन्नविशेष्यता तन्निरूपके
“जलव्यापकवह्न्यभावसामानाधिकरणजलवान्‌ ह्रदः” इत्याकारकनिश्चये सत्यन्तदलघटक-
प्रतिबध्यतानिरूपित “जलव्यापको वह्न्यभावः” इति निश्चयवैशिष्ट्यावच्छिन्नप्रतिबन्धकतायाः
नियतत्वात्‌ । एवं तादृशप्रतिबन्ध्यताविशिष्टप्रकारतानिरूपितविषयित्वावच्छिन्नजन्यतानिरूपित-
जनकत्वस्य सत्प्रतिपक्षनिश्चये अक्षतत्वात्‌ यद्रूपावच्छिन्नविषयकनिश्चयत्वव्यापकतायाः
प्रतिबन्धकतायां अक्षतत्वात्‌ समन्वयः ।
एवं वह्न्यभावव्याप्यव्याप्यवद्‌वह्न्यभाववद्‌वह्न्यभावव्याप्यव्याप्यवत्कालीनह्रदे
प्रथमकोट्युक्ते अतिव्याप्तिः अपि नास्ति । तत्र सत्यन्तदलघटकप्रतिबन्धकता ज्ञानवैशिष्ट्या-
वच्छिन्ना एव । तादृशप्रतिबन्धकतावैशिष्ट्यं जनकतायां नास्ति । तथाहि तत्र किञ्चित्प्रकारतापदेन
“तादृशह्रदः वह्न्यभावव्याप्यवान्‌” इत्याकारकज्ञानीयवह्न्यभावव्याप्यनिष्ठप्रकारतायाः ग्रहणे
स्वविशिष्टविशेष्यतानिरूपकत्वसंबन्धेन तदधिकरणं “शैवालव्यापकवह्न्यभावव्याप्य-
समानाधिकरणशैवालवान्‌ तादृशह्रदः” इत्याकारकनिश्चयोऽपि भवति तत्र वह्न्यभाववज्जल-
व्यापकवह्न्यभावव्याप्यसमानाधिकरणजलवत्कालीनह्रदः वह्निमान्‌ इत्याकारकानुमितिप्रति-
बन्धकत्वं नास्ति । अतः स्ववृत्तिभेदप्रतियोगितावच्छेदकतासंबन्धेन तादृशप्रकारतायां
सत्यन्तदलघटकप्रतिबध्यतावैशिष्ट्यं नास्ति इति नातिव्याप्तिः ।
165
तृतीयोऽध्यायः

[[176]]

एवं सति सत्यन्तदलवैयर्थ्यशंका भवति । ह्रदो वह्निमान्‌ इत्याकारकानुमितिं प्रति
“जलव्यापकवह्न्यभावव्याप्यसमानाधिकरणजलवान्‌ ह्रदः” इत्याकारकनिश्चयस्य प्रतिबन्ध-
कत्वविरहात्‌ ह्रदः वह्न्यभावव्याप्यवान्‌ इति ज्ञानीयप्रकारतायाः प्रकृतानुमितित्वव्यापक-
प्रतिबध्यताविशिष्टत्वविरहात्‌ नातिव्याप्तिप्रसक्तिः उन्नायके । अतः तद्‌व्यर्थमिति।
समाधानं तु प्रतियोगिवैयधिकरण्यघटितव्याप्तिघटिते साध्याभावव्याप्यवत्पक्षे अतिव्याप्तिवारणाय
तद्देयम्‌ । प्रतियोगिवैयधिकरण्याविषयकह्रदो वह्न्यभाववान्‌ इति ज्ञानीयप्रकारतायाः
स्वविशिष्टविशेष्यतानिरूपकत्वसंबन्धेन “जलव्यापकवह्न्यभावसमानाधिकरणजलवान्‌ ह्रदः”
इति निश्चये सत्वात्‌ तत्र च प्रतिबन्धकतायाः अक्षतत्वात्‌ अतिव्याप्तिः भवति । तद्वारणाय
सत्यन्तदलं आवश्यकम्‌ । तथासति अव्याप्यवृत्तित्वग्रहकालीनतादृशविशिष्टविषयकज्ञानस्य
प्रतिबन्धकत्वविरहात्‌ यद्रूपावच्छिन्नविषयिताव्यापकत्वं प्रतिबन्धकतायां दुर्घटम्‌ इति नातिव्याप्तिः।
एकत्रिंशत्कोटिः -
पूर्वोक्तरीत्या अतिव्याप्तिवारणेऽपि “समानाधिकरणवत्समानाधिकरणव्याप्यजलाभाव-
वदवृत्तिमत्कालीनह्रदः समानाधिकरणाभाववान्‌” इत्यत्र समानाधिकरणाभावाभावव्याप्य-
जलाभाववदवृत्तिमत्तादृशह्रदे अतिव्याप्तिः दुर्वारा । तद्विषयकज्ञानस्य “समानाधिकरणाभावा-
भावव्याप्यजलाभाववदवृत्तिमान्‌ समानाधिकरणवान्‌” इति निश्चयविशिष्ट “समानाधिकरण-
व्याप्यजलाभाववदवृत्तिमान्‌ तादृशह्रदः” इति निश्चयत्वेन प्रकृतानुमितिप्रतिबन्धकत्वसत्वात्‌
सत्यन्तदलाक्रान्तत्वम्‌ । एवं पूर्वोक्तपरिष्कृतविशेष्यदलमपि तत्र अस्ति । तथाहि तत्र
किञ्चित्प्रकारतापदेन “समानाधिकरणवत्समानाधिकरणव्याप्यजलाभाववदवृत्तिमत्कालीनह्रदः
समानाधिकरणव्याप्यजलवान्‌” इत्याकारकज्ञानीयतादृशजलनिष्ठप्रकारता गृह्यते । तस्याः
166
तृतीयोऽध्यायः

[[177]]

स्वविशिष्टविशेष्यतानिरूपकत्वसंबन्धेन अधिकरणं भवति समानाधिकरणव्याप्यजलव्याप्य-
शैवालवत्तादृशह्रदविषयकनिश्चयः “शैवालव्यापकसमानाधिकरणव्याप्यजलसमानाधि-
करणशैवालवान्‌” इत्याकारकः । तादृशह्रदे समानाधिकरणशैवालस्य विषयत्वात्‌ सत्यन्तदल-
घटकप्रतिबन्धकता नियता भवति तस्य । अतः तादृशप्रकारतायां स्वसमानाधिकरणभेद-
प्रतियोगितावच्छेदकत्वसंबन्धावच्छिन्नस्वनिष्ठभेदप्रतियोगितावच्छेदकत्वसंबन्धेन तादृश-
प्रतिबध्यतावैशिष्ट्यस्य सत्वात्‌ स्वनिरूपितप्रतिबन्ध्यताविशिष्टसमानाधिकरणव्याप्यजल-
प्रकारतानिरूपितविषयित्वावच्छिन्नानुमितिनिष्ठजन्यतानिरूपितत्वसंबन्धेन प्रतिबन्धकता-
विशिष्टजनकत्वस्य उक्तविशिष्टविषयकनिश्चये सत्वात्‌ विशेष्यदलाक्रान्तत्वम्‌ । अतः
अतिव्याप्तिः दुर्वारा ।
द्वात्रिंशत्कोटिः -
३० कोटौ स्वाधिकरणत्वानुगमशरीरे निविष्टं यत्‌ स्वनिरूपितसामानाधि-
करण्यप्रकारतानिरूपितत्वं तत्‌ स्वनिरूपितप्रकारतानिरूपितप्रकारतानिरूपितत्वमेव विवक्षणीयम्‌।
एवं सति नातिव्याप्तिः । प्रकारतापदेन समानाधिकरणव्याप्यजलत्वावच्छिन्नप्रकारता गृह्यते।
सा प्रकारता स्वविशिष्टविशेष्यतानिरूपकत्वसंबन्धेन शैवालव्यापकसमानाधिकरणव्याप्यजल-
वज्ज्ञानविषयशैलवान्‌ तादृशह्रदः इति ज्ञाने अस्ति । तथाहि तादृशप्रकारतानिरूपितज्ञानत्वा-
वच्छिन्नप्रकारतानिरूपितविषयत्वावच्छिन्नप्रकारतानिरूपितत्वं, स्वनिरूपितव्यापकत्व-
प्रकारतानिरूपितत्वोभयसंबन्धेन स्ववृत्तिः प्रकारता या तदवच्छेदकधर्मसंबन्धावच्छिन्नत्वं
पूर्वोक्तनिश्चयीयशैवालप्रकारतायां अक्षतमिति तस्य च प्रतिबन्धकत्वाभावात्‌ तादृशप्रतिबन्धकता-
वैशिष्ट्यस्य जनकतायामभावात्‌ नातिव्याप्तिः ।
167
तृतीयोऽध्यायः

[[178]]

शङ्का -
निश्चयविशिष्टनिश्चयत्वेन यत्र प्रतिबन्धकत्वं उच्यते तत्र प्रथमनिश्चयः नियमेन
व्यापकत्वावगाहि इति वक्तव्यम्‌ । एवं स्थिते तस्मिन्‌ व्यापकत्वशरीरे साध्यतावच्छेदकसंबन्धा-
वच्छिन्नत्वं अवश्यं निवेशनीयम्‌ । तथाहि सत्प्रतिपक्षे समन्वयवेलायां प्रथमनिश्चयः भवति
“जलव्यापकः वह्न्यभावः” इत्याकारकः निश्चयः । जलव्यापकत्वं वह्न्यभावे जलाधिकरण-
निष्ठाभावाप्रतियोगित्वरूपम्‌ । तत्र अभावे जलाधिकरणनिष्ठत्वं साध्यतावच्छेदकसंबन्धेन इति
वक्तव्यम्‌ । अन्यथा कालिकसंबन्धेन वह्न्यभावाभावस्य वह्नेः जलाधिकरणे सत्वात्‌ वह्न्यभावस्य
व्यापकत्वं न स्यात्‌ । एवं पूर्वोक्तपरिष्कारेऽपि स्ववृत्तिप्रकारताविशिष्टत्वं इत्यत्र वृत्तित्वं
स्वनिरूपितसाध्यतावच्छेदकसंबन्धावच्छिन्नाभावीयवृत्तित्वघटितव्यापकत्वप्रकारतानिरूपितत्व-
संबन्धेन इति वाच्यम्‌ ।
एवं स्थिते ह्रदः वह्निमानित्यत्र ह्रदावृत्तित्वव्याप्यवद्वह्नौ अव्याप्तिः । “वह्नित्वव्यापक-
ह्रदावृत्तित्वसमानाधिकरणवह्नित्ववान्‌ वह्निः” इत्याकारकसत्प्रतिपक्षनिश्चयस्य वह्नित्वाधिकरणे
स्वरूपसंबन्धेन ह्रदवृत्तित्वावगाहिनः एव प्रतिबन्धकतया तस्य च साध्यतावच्छेदकसंयोगसंबन्धा-
वच्छिन्नत्वघटितव्यापकत्वप्रकारतानिरूपकत्वविरहात्‌ अव्याप्तिः ।
समाधानम्‌ -
व्यापकताघटकाभावीयवत्तिप्रकारतायां संबन्धावच्छिन्नत्वप्रकारत्वानिरूपितत्वं
निवेश्यते। तर्हि साध्यतावच्छेदकातिरिक्तसंबन्धेनाभावीयवृत्तिविषयकज्ञानस्य अप्रतिबन्धकतया
कथं समन्वयः इति न प्रष्टव्यम्‌ । यतोहि अभावीयवृत्तौ संबन्धावच्छिन्नत्वानवगाहिनोऽपि “वह्निः
ह्रदवृत्तित्वसामान्याभाववान्‌” इत्याकारकनिश्चयस्य यथा “ह्रदो वह्निमान्‌” इति अनुमिति-
168
तृतीयोऽध्यायः

[[179]]

प्रतिबन्धकत्वं तद्वदेव “ह्रदावृत्तित्वव्याप्यवान्‌ वह्निः” इत्याकारकज्ञानस्यापि प्रतिबन्धकत्वं
स्वीक्रियते अतः न दोषः ।
शङ्का -
अत्र केचन एवं आक्षिपन्ति । व्यापकत्वं च नियमेन किञ्चित्संबन्धावच्छिन्नाभावीय-
वृत्तित्वघटितं वक्तव्यम्‌ । अन्यथा तस्य व्यापकत्वमेव पूर्वोक्तयुक्त्या न स्यात्‌ । एवं च
संबन्धाविषयकव्यापकताज्ञानस्य प्रतिबन्धकता न भवति । अत्र यद्दपि विषयविरोधः अस्ति।
अथापि प्रतिबन्धकत्वं न भवति । यथा “वह्न्यभावव्याप्यव्याप्यवान्‌ ह्रदः” इत्याकरकज्ञानस्य
प्रतिबन्धकत्वं नास्ति तथा संबन्धावच्छिन्नत्वानवगाहिव्यापकताग्रहस्यापि प्रतिबन्धकत्वं नास्ति।
अतः पूर्वोक्ताव्याप्तिः तदवस्थैव इति ।
समाधानम्‌ -
व्यापकत्वं नियमेन संबन्धविशेषघटितमेव भवति इति यदुक्तं तन्न सङ्गच्छते यतो आत्मत्वं
प्रति द्रव्यत्वं व्यापकं भवति । तत्र व्यापकताशरीरे संबन्धविशेषनिवेशे प्रयोजनं किमपि नास्ति।
आत्मत्वाधिकरणे कालिकसंबन्धेनापि द्रव्यत्वाभावस्य असत्वात्‌ । तथा च तत्र संबन्धावच्छिन्न-
त्वाघटितं व्यापकत्वं सिद्धं अस्ति । तादृशमेव अत्रापि स्वीक्रियते विरोधाभावात्‌ । अतः
तस्यापि प्रतिबन्धकत्वसंभवात्‌ नाव्याप्तिः । संबन्धविशेषानवगाहिव्यापकताज्ञानस्यापि
अनुमितिजनकत्वं सिद्धान्तलक्षणे भट्टाचार्यैः अभिहितम्‌ । एवं संबन्धविशेषानवगाहिज्ञानस्य
प्रतिबन्धकत्वानुपगमे तादृशव्यापकताघटिततदभावव्याप्यवत्वज्ञानकाले संशयानुमितिप्रसङ्गात्‌।
अतः नाव्याप्तिः ।
169
तृतीयोऽध्यायः

[[180]]

त्रयस्त्रिंशत्कोटिः -
एवमपि “जलवद्‌ध्रदः वह्निमान्‌” इत्यत्र वह्न्यभावव्याप्यजलव्याप्यवज्जलवद्‌ध्रदे
अतिव्याप्तिः दुर्वारा । अत्र वह्न्यभावव्याप्यत्वेन वह्न्यभावव्याप्यव्याप्यत्वेन जलं विवक्ष्यते
तथा च “जलव्यापकजलव्यापकवह्न्यभावसमानाधिकरणजलसमानाधिकरणजलवान्‌-
जलवद्‌ध्रदः” इत्याकारकनिश्चयः प्रकृते स्वीक्रियते । अस्य निश्चयस्य “जलव्यापकः
वह्न्यभावः” इति निश्चयविशिष्टजलवान्‌ जलवद्‌ध्रदः इति निश्चयत्वेन प्रतिबन्धकत्वं अस्ति
इति सत्यन्तदलाक्रान्तत्वम्‌ । एवं सत्यन्तदलघटकप्रतिबध्यताविशिष्टप्रकारतानिरूपित-
विषयित्वावच्छिन्नानुमितिनिष्ठजन्यतानिरूपितजनकत्वस्य सत्वात्‌ विशेष्यदलाक्रान्तत्वमपि
अस्ति। तादृशप्रतिबध्यतावैशिष्ट्यं हि प्रकारतायां स्वनिष्ठभेदप्रतियोगितावच्छेदकत्वद्वया-
न्यतरसंबन्धेन प्रकारतानिष्ठतादृशप्रतिबध्यताव्याप्यत्वपर्यवसितेन । प्रकृते च जलव्यापक-
वह्न्यभावसमानाधिकरणजलवान्‌ जलवद्‌ध्रदः इति ज्ञानीयजलनिष्ठप्रकारता किञ्चित्प्रकारतापदेन
गृह्यते । स्वविशिष्टविशेष्यतानिरूपकाधिकरणं नाम “जलव्यापकजलव्यापकवह्न्यभाव-
समानाधिकरणजलसमानाधिकरणजलवान्‌ जलवद्‌ध्रदः” इति निश्चयः भवति तत्र च
प्रतिबन्धकत्वस्य सत्वात्‌ । स्वसमानाधिकरणभेदप्रतियोगितावच्छेदकत्वसंबन्धावच्छिन्नस्वनिष्ठ-
भेदप्रतियोगितावच्छेदकत्वसंबन्धेन प्रतिबध्यतावैशिष्ट्यस्य प्रकारतायां सत्वात्‌ अतिव्याप्तिः।
शङ्का -
प्रथमकोट्युक्तातिव्याप्तिवारणाय केचन एवं लक्षणं परिष्कुर्वन्ति । तथाहि
विरोध्यनुमितिजनकतायां सत्यन्तदलघटकप्रतिबन्धकताव्याप्यत्वं निवेशनीयम्‌ । जनकता च
एकरूपावच्छिन्ना गृह्यते । सा च जलव्यापकवह्न्यभावव्याप्यसमानाधिकरणजलवान्‌
170
तृतीयोऽध्यायः

[[181]]

शैवालव्यापकवह्न्यभावव्याप्यसमानाधिकरणशैवालवान्‌ इत्यादिसकलनिश्चयसाधारणी । एवं
च  वह्न्यभावव्याप्यव्याप्यवत्तादृशह्रदे अतिव्याप्तिः नास्ति। जलव्यापकवह्न्यभाव-
व्याप्यव्याप्यत्वं यदि जलव्यापकवह्न्यभावव्याप्यसमानाधिकरणत्वरूपं तदा तदीय
अवच्छेदकधर्मदर्शनीयप्रतिबन्धकत्वस्य “शैवालव्यापकवह्न्यभावसमानाधिकरणशैवालवान्‌
तादृशह्रदः” इत्याकारकजनकताश्रयनिश्चये विरहात्‌ प्रतिबन्धकताव्याप्यत्वं जनकतायां विरहात्‌
नातिव्याप्तिः ।
अवान्तरशङ्का -
एवमपि “वह्न्यभाववद्‌वह्न्यभावव्याप्याभाववदवृत्तिमत्कालीनह्रदः वह्निमान्‌” इत्यत्र
वह्न्यभावव्याप्याभाववदवृत्तिमत्तादृशह्रदे अतिव्याप्तिः दुर्वारा । अत्र “वह्न्यभावव्याप्याभाव-
वदवृत्तिमान्‌ तादृशह्रदः” इत्याकारकनिश्चयेषु सर्वेषु विरोध्यनुमितिजनकत्वस्य एवं
अवच्छेदकधर्मदर्शनविधया प्रकृतानुमितिप्रतिबन्धकत्वोभयं वर्तते । एवं विरोध्यनुमितिजनकतायां
प्रतिबन्धकताव्याप्यत्वसत्वात्‌ अतिव्याप्तिः । अत्र वह्न्यभावव्याप्याभाववदवृत्तित्वेन जलस्य
वा शैवालस्य वा अनिवेशात्‌ सर्वेषां एव तादृशनिश्चयानां प्रतिबन्धकत्वं अक्षतमिति ज्ञेयम्‌ ।
तत्समाधानम्‌ -
तत्रापि अतिव्याप्तिः न भवति । तथाहि- पक्षतावच्छेदकत्वेन निविष्टं यत्‌
वह्न्यभावव्याप्याभाववदवृत्तित्वं वह्न्यभावव्याप्याभाववन्निरूपितवृत्तित्वाभावरूपम्‌ । तत्र
आधेयतायां किञ्चित्संबन्धावच्छिन्नत्वं अवश्यं निवेशनीयं अन्यथा तस्य “वह्न्यभावव्याप्यवान्‌
ह्रदः” इत्याकारकानुमितिजनकत्वं न स्यात्‌ । स च संबन्धः स्वरूपसंयोगादिरूपः । प्रकृते
स्वरूपसंबन्धः गृह्यते । एवं वह्न्यभावावच्छेदकत्वमपि वह्न्यभावव्याप्याभाववदवृत्तेः
171
तृतीयोऽध्यायः

[[182]]

स्वरूपसंबन्धेनैव वक्तव्यम्‌। एवं स्वरूपसंयोगादिसंबन्धावच्छिन्नतादृशवृत्तित्वाभाव-
प्रकारकतादृशह्रदविशेष्यकनिश्चयस्य सर्वेषां एकरूपेणैव विरोध्यनुमितिजनकत्वं वक्तव्यम्‌ ।
परन्तु  जनकताश्रये संयोगसंबन्धावच्छिन्नवह्न्यभावव्याप्याभाववन्निरूपिताधेयताशून्यप्रकारक-
तादृशह्रदविशेष्यकनिश्चये स्वरूपसंबन्धावच्छिन्नतादृशाधेयताशून्यावगाहिज्ञानवैशिष्ट्या-
वच्छिन्नप्रतिबन्धकता नास्ति । अतः नातिव्याप्तिः ।
पुनः शङ्का -
व्याप्तिः द्विविधा प्रतियोगिवैयधिकरण्यघटिता तदघटिता चेति । परन्तु तद्विषयकज्ञानयोः
प्रतियोगिवैयधिकरण्यघटितव्यभिचारज्ञानप्रतिबन्धकतावच्छेदकविषयिताशालित्वेन एकरूपेण
अनुमितिजनकत्वं स्वीकृतं भट्टाचार्यैः सिद्धान्तलक्षणे, व्याप्त्यनुगमग्रन्थे च । एवं च सति
सत्प्रतिपक्षाव्याप्तिः दुर्वारा । यतोहि प्रतियोगिवैयधिकरण्यघटितसाध्याभावव्याप्तिविषयक-
निश्चयीयप्रतिबन्धकतायां “साध्याभावः अव्याप्यवृत्तिः” इति ज्ञानं उत्तेजकं भवति । तज्ज्ञानकाले
उक्तव्याप्तिज्ञानस्य प्रतिबन्धकत्वं नास्ति । परन्तु विरोध्यनुमितिजनकत्वं तु अस्ति । अतः
प्रतिबन्धकताशून्ये अव्याप्यवृत्तित्वज्ञानकालीनप्रतियोगिवैयधिकरण्यघटितव्याप्तिविषयकज्ञाने
जनकतायाः सत्वात्‌ प्रतिबन्धकताव्याप्यत्वविरहात्‌ अव्याप्तिः ।
समाधानम्‌ -
इदानीं जनकतायां सत्यन्तदलघटकप्रतिबन्धकताव्याप्यत्वं निविष्टं अस्ति ।
तुल्यवित्तिवेद्दतया प्रतिबन्धकतायाः जनकताव्यापकत्वं लब्धम्‌ । तच्च स्वरूप, स्वावच्छेदकी-
भूताभावप्रतियोग्युपहितत्वान्यतरसंबन्धेन स्वनिरूपितप्रतबिन्धकतावच्छेदकावच्छिन्नप्रतिबध्यता-
निरूपितप्रतिबन्धकताविशिष्टत्वरूपम्‌ ।
172
तृतीयोऽध्यायः

[[183]]

इदानीं नाव्याप्तिः सत्यन्तदलघटकप्रतिबन्धकता स्वावच्छेदकीभूताभावप्रतियोग्युप-
हितत्वसंबन्धेन अव्याप्यवृत्तित्वज्ञानकालीनप्रतियोगिवैयधिकरण्यघटितसाध्याभावव्याप्ति-
विषयकनिश्चये जनकताश्रये अस्ति इति व्यापकत्वसत्वात्‌ ।
पुनः शङ्का -
महाविशिष्टे अतिव्याप्तिवारणं एकरूपेण जनकतास्वीकारपक्षे एव । न तु तदस्वीकारपक्षे।
तत्पक्षे वह्न्यभावव्याप्यव्याप्यत्वस्य जलव्यापकवह्न्यभावव्याप्यसमानाधिकरणजलरूपत्वेन
“जलव्यापकवह्न्यभावव्याप्यसमानाधिकरणजलवान्‌ तादृशह्रदः” इत्याकारकमहाविशिष्ट-
विषयकनिश्चयस्य निश्चयविशिष्टनिश्चयत्वेन “वह्न्यभाववज्जलव्यापकवह्न्यभावव्याप्य-
समानाधिकरणजलवत्कालीनह्रदः वह्निमान्‌” इत्याकारकानुमितिप्रतिबन्धकत्वसत्वात्‌
प्रतिबन्धकतायां स्वरूपसंबन्धेन जनकताव्यापकत्वसत्वात्‌ अतिव्याप्तिः दुर्वारा ।
समाधानम्‌ -
एतद्दोषवारणाय जनकतायां प्रतिबन्धकताव्याप्यत्वं स्वनिरूपितजन्यतावच्छेदका-
वच्छिन्नजन्यतानिरूपितजनकतासंबन्धेन निवेश्यते । एवं च एकरूपेण जनकत्वाभावपक्षेऽपि
न दोषः । उक्तसंबन्धेन जनकता “शैवालव्यापकवह्न्यभावव्याप्यसमानाधिकरणशैवालवान्‌
तादृशह्रदः” इति निश्चयेऽपि अस्ति । तत्र स्वावच्छेदकीभूताभावप्रतियोग्युपहितत्व,
स्वरूपान्यतरसंबन्धेन प्रतिबन्धकतायाः विरहात्‌ नातिव्याप्तिः । अतः न कोऽपि दोषः इति
वदन्ति ।
समाधानम्‌ -
तन्मतं अयुक्तम्‌ । एवमपि वह्न्यभावव्याप्यजलव्याप्यवज्जलवद्‌ध्रदे पूर्वोक्ते अतिव्याप्तिः
173
तृतीयोऽध्यायः

[[184]]

तदवस्था । तत्र “वह्न्यभावव्याप्यजलव्याप्यजलवान्‌ जलवद्‌ध्रदः” इत्याकारक-निश्चये
भवदुक्तसंबन्धेन प्रतिबन्धकत्वजनकत्वयोः सत्वात्‌ प्रतिबन्धकताव्याप्यत्वस्य जनकतायां
अक्षतत्वात्‌ अतिव्याप्तिः ।
शङ्का -
एतद्दोषवारणाय प्रतिबन्धकतायां विशिष्टान्तरविषयित्वाव्यापकत्वं निवेशनीयम्‌ ।
वह्न्यभावव्याप्यजलव्याप्यत्वं च जलव्यापकवह्न्यभावव्याप्यजलसमानाधिकरणजलरूपं
भवति। तद्विषयकनिश्चयीयप्रतिबन्धकतायां तादृशजलसमानाधिकरणवत्तादृशह्रदरूप-
विशिष्टान्तरविषयित्वव्यापकत्वस्यैव सत्वात्‌ अव्यापकत्वाभावात्‌ नातिव्याप्तिः ।
एवं वह्न्यभावव्याप्यजलाभाववदवृत्तित्वमेव वह्न्यभावव्याप्यजलव्याप्यत्वं इत्युच्यते
तदापि नातिव्याप्तिः तथाहि । तत्रापि अभाववद्‌वृत्तित्वीयवद्विशिष्टतादृशह्रदरूपविशिष्टान्तर-
विषयकत्वव्यापकत्वं उक्तविशिष्टविषयकनिश्चयीयप्रतिबन्धकतायां अक्षतमिति नातिव्याप्तिः।
समाधानम्‌ -
विशिष्टान्तरविषयित्वाव्यापकत्वं जनकतायामेव निवेशनीयमिति एतद्‌ग्रन्थकारैरेव
अन्यत्र१ व्यवस्थापितत्वात्‌ प्रतिबन्धकतायां निवेशयितुमशक्यत्वात्‌ तद्दोषतादवस्थ्यम्‌ ।
किं च प्रतिबन्धकतायां विशिष्टान्तरविषयित्वाव्यापकत्वं निवेशयितुं न शक्यते । तन्निवेशे
“जलवान्‌  ह्रदः  अभाववद्‌व्यापकजातित्वाभावकालीनजातित्ववान्‌”  इत्यत्र
जातित्वाभावव्याप्यजलाभाववदवृत्तिमत्तादृशह्रदे अतिव्याप्तिः दुर्वारा । तत्र प्रतिबन्धकतायां
विशिष्टान्तरविषयित्वाव्यापकत्वसत्त्वात्‌ ।
१. शतकोटिखण्डने
174
तृतीयोऽध्यायः

[[185]]

चतुस्त्रिंशत्कोटिः -
पूर्वं प्रतिबन्धकत्वजनकत्वयोः व्याप्यव्यापकभावः विवक्षितः येनोक्तदोषः आगतः ।
तद्वारणाय तयोः व्याप्यव्यापकभावं परित्यज्य प्रकारत्वप्रतिबध्यत्वयोः व्याप्यव्यापकभावः
विवक्ष्यते । व्याप्यत्वं च प्रकारतायाः स्वविशिष्टप्रकारतात्त्वसंबन्धेन । प्रतिबध्यतायाः व्यापकत्वं
स्वावच्छेदकावच्छिन्नप्रतिबध्यतानिरूपितप्रतिबन्धकतावच्छेदकत्वसंबन्धेन । स्ववैशिष्ट्यादिकं
मूलोक्तं ग्राह्यम्‌ । एवं च जलवद्‌ध्रदः वह्निमान्‌ इत्यत्र न वह्न्यभावव्याप्यजलव्याप्यजल-
वज्जलवद्‌ध्रदे अतिव्याप्तिः । तत्र प्रकारतापदेन वह्न्यभावव्याप्यजलनिष्ठा शैवालव्यापकत्व-
प्रकारता गृह्यते चेत्‌ तस्यां प्रकृतानुमितिप्रतिबन्धकतावच्छेदकत्वाभावात्‌ स्वावच्छेदकावच्छिन्न-
प्रतिबध्यतानिरूपितप्रतिबन्धकतावच्छेदकतासंबन्धेन प्रतिबध्यतायाः तादृशप्रकारताविशिष्ट-
प्रकारतायां विरहात्‌ नातिव्याप्तिः ।
पञ्चत्रिंशत्कोटिः -
एवमपि अभावः गगनवान्‌ इत्यत्र प्रतियोगित्वव्यापकगगनाभावकालीनप्रतियोगित्व-
व्याप्यवदभावे अतिव्याप्तिः दुर्वारा । तत्र प्रतियोगितासंबन्धेन प्रतियोगितायाः व्याप्यत्वावगाहिनः
“प्रतियोगित्वव्यापकगगनाभावकालीनप्रतियोगित्वव्याप्यवान्‌ अभावः”  इत्याकारकनिश्चयस्य
प्रतियोगित्वाभावरूपव्यापकत्वावगाहित्वात्‌ प्रकृतानुमितिप्रतिबन्धकत्वं अस्ति इति अतिव्याप्तिः।
एवं सर्वं गगनवत्‌ इत्यत्र अभावव्यापकगगनाभावकालीनाभावव्याप्यवत्सर्वस्मिन्न-
तिव्याप्तिः । अस्य निश्चयस्य अभावव्यापकगगनाभावावगाहित्वात्‌ सधर्मितावच्छेदककाभाव-
प्रकारकज्ञानस्य प्रतिबन्धकत्वस्य इष्टत्वात्‌ अतिव्याप्तिः ।
175
तृतीयोऽध्यायः

[[186]]

शङ्का -
पूर्वोक्तनिश्चयद्वयोः अपि व्यापकत्वावगाहिज्ञानत्वेनैव प्रतिबन्धकत्वं उक्तं न तु
ज्ञानविशिष्टज्ञानत्वेन । अतः सत्यन्तदलघटकप्रतिबन्धकता ज्ञानवैशिष्ट्यावच्छिन्ना  एव ग्राह्या
इति पूर्वस्थलद्वयेऽपि नातिव्याप्तिः ।
समाधानम्‌ -
एवमपि “विषयताव्यापकः गगनाभावः” इति निश्चयविशिष्ट “विषयतावांश्चाभावः”
इति निश्चयत्वेन एवं “अधिकरणताव्यापकः गगनाभावः” इति निश्चयविशिष्टा“धिकरणता-
वांश्चाभावः” इति निश्चयत्वेन प्रतिबन्धकत्वस्य वक्तुं शक्यत्वेन ज्ञानवैशिष्ट्यावच्छिन्न-
प्रतिबन्धकतायाः तत्र सुलभतया अतिव्याप्तिः दुर्वारा ।
षड्‌त्रिंशत्कोटिः -
पूर्वं स्वविशिष्टप्रकारतात्वं व्याप्यतावच्छेदकसंबन्धः इत्युक्तमासीत्‌ येनोक्तदोषद्वयं
आगतम्‌ । अतः तत्र स्ववैशिष्ट्यघटकसंबन्धं परित्यज्य नूतनसंबन्धद्वयेन तन्निविशते । तथा
च स्ववैशिष्ट्यं - स्वावच्छेदकावच्छिन्नप्रकारताविशिष्टत्व, स्वनिरूपितविशेष्यतावच्छेदकाव-
च्छिन्नविशेष्यतानिरूपितत्वोभयसंबन्धेन । प्रकारतावैशिष्ट्यं मूलोक्तम्‌ । एवं च वह्न्यभाव-
व्याप्यव्याप्यत्वस्य व्यापकसामानाधिकरण्यरूपत्वे प्रकारतापदेन वह्न्यभावव्याप्यजलनिष्ठ-
प्रकारतायाः ग्रहणे उक्तोभयसंबन्धेन तादृशप्रकारताविशिष्टप्रकारतात्वस्य शैवालव्यापकतादृश-
जलसमानाधिकरणशैवालनिष्ठप्रकारतायां सत्वात्‌ तत्र च स्वावच्छेदकावच्छिन्नप्रतिबध्यता-
निरूपितप्रतिबन्धकतावच्छेदकत्वसंबन्धेन प्रतिबध्यतायाः विरहात्‌ नातिव्याप्तिः महाविशिष्टे ।
176
तृतीयोऽध्यायः

[[187]]

शङ्का -
अवच्छेदकधर्मदर्शनीयप्रतिबन्धकतावच्छेदकत्वं सर्वत्रापि सुलभम्‌ । तथाहि एकरूपेण
प्रतिबन्धकत्वपक्षे शैवालव्यापकतादृशजलसमानाधिकरणशैवालनिष्ठप्रकारतायाम्‌
अवच्छेदकधर्मदर्शनीयप्रतिबन्धकतावच्छेदकत्वस्य सत्वात्‌ अतिव्याप्तिः तदवस्था इति ।
समाधानम्‌ -
व्यापकतावच्छेदकसंबन्धघटकप्रतिबन्धकतावच्छेदकत्वस्थाने प्रतिबन्धकता-
विशिष्टत्वमेव निवेश्यम्‌ । वैशिष्ट्यं च स्वावच्छेदकत्व, स्वानतिरिक्तवृत्तित्वोभयसंबन्धेन ।
अनतिरिक्तवृत्तित्वं च स्ववद्भेदवद्‌वृत्तित्वसंबन्धेन स्ववद्भेदवत्वरूपम्‌ । एवं च शैवालव्यापक-
तादृशजलसमानाधिकरणशैवालनिष्ठप्रकारतायां प्रतिबन्धकतावच्छेदकत्वसद्भावेऽपि
प्रतिबन्धकत्वानतिरिक्तवृत्तित्वं नास्ति । प्रतिबन्धकतावद्भिन्न “शैवालव्यापकतादृशजलसमाना-
धिकरणशैवालवान्‌ तादृशह्रदः” इत्याकारकनिश्चये तादृशप्रकारतायाः सत्वात्‌ ।
स्ववद्भिन्नवृत्तित्वस्यैवसत्वात्‌ तद्वद्भेदस्य विरहात्‌ नातिव्याप्तिः इति ।
सप्तत्रिंशत्कोटिः -
एवमपि “ह्रदः वह्निमान्‌” इत्यत्र घटकालीनवह्न्यभावाभाववदवृत्तिमद्‌ध्रदे अतिव्याप्तिः
दुर्वारा । अत्र उदासीनस्य घटकालीनत्वस्य प्रविष्टत्वात्‌ अस्यापि उदासीनत्वम्‌ । तत्र प्रकारतापदेन
घटकालीनवह्न्यभावत्वावच्छिन्नप्रकारता गृह्यते तद्विशिष्टप्रकारता भवति घटकालीनवह्न्य-
भावप्रकारता तत्र च उक्तोभयसंबन्धेन प्रतिबन्धकतावैशिष्ट्यसम्भवात्‌ अतिव्याप्तिः
दुर्वारा ।
177
तृतीयोऽध्यायः

[[188]]

अष्टत्रिंशत्कोटिः -
उक्तदोषवारणाय प्रतिबध्यतावैशिष्ट्यं प्रकारतायां निवेश्यते । वैशिष्ट्यं च प्रागुक्त-
स्ववृत्तिभेदप्रतियोगितावच्छेदकत्वद्वयान्यतर, स्ववृत्तिभेदप्रतियोगितावच्छेदकत्वोभयसंबन्धेन।
अवच्छेदकत्वादिवैशिष्ट्यं मूलोक्तम्‌ । तथा च स्वावच्छेदकतापर्याप्त्यधिकरणधर्मपर्याप्ता-
वच्छेदकताकस्वावच्छेदकसंबन्धावच्छिन्नप्रकारतानिरूपिता या स्वनिरूपितविशेष्यतावच्छेदका-
वच्छिन्नविशेष्यता तदनिरूपिकत्वे सति तादृशविशेष्यतानिरूपकत्वाव्यापकविषयिताशून्यः यः
निश्चयः तन्निष्ठप्रतिबन्धकतानिरूपितप्रतिबध्यतावच्छेदकानवच्छिन्नत्वं सत्यन्तदलघटक-
प्रतिबध्यतायां निवेशनीयम्‌ इति अस्य परिष्कारस्य विवक्षितार्थः ।
एवं च ह्रदो वह्निमान्‌ इत्यत्र घटकालीनवह्न्यभावाभाववदवृत्तिमद्‌ध्रदे नातिव्याप्तिः ।
तत्र प्रकारतायां प्रतिबध्यतावैशिष्ट्यं द्वितीयसंबन्धेन नास्ति । तथाहि- “ह्रदे वह्निवैशिष्ट्यावगाहि-
बुद्धित्वावच्छिन्नप्रतिबध्यतानिरूपितप्रतिबन्धकताश्रयीभूतघटकालीनवह्न्यभाववान्‌ ह्रदः”
इत्याकारकज्ञानीयघटकालीनवह्न्यभावनिष्ठप्रकारता एव लक्षणघटकप्रकारतापदेन ग्राह्या ।
तस्यां प्रकारतायां प्रतिबध्यता नास्ति । स्वविशिष्टनिश्चयेत्यत्र “घटकालीनवह्न्यभाववान्‌ ह्रदः”
इत्याकारकनिश्चयीयतादृशवह्न्यभावनिष्ठप्रकारता स्वपदेन गृह्यते तदवच्छेदकता-
पर्याप्त्यधिकरणधर्मः घटकालीनत्ववह्नित्वोभयम्‌ । तत्पर्याप्तावच्छेदकताकप्रतियोगिताक-
तादृशप्रकारतावच्छेदकसंबन्धावच्छिन्नप्रकारतानिरूपिता या तज्ज्ञानीयप्रकारतानिरूपितविशेष्य-
तावच्छेदकीभूतह्रदत्वावच्छिन्नविशेष्यत्वानिरूपकः एवं तादृशविशेष्यतानिरूपकत्वाव्यापक-
विषयिताशून्यः निश्चयः भवति “ह्रदः वह्न्यभाववान्‌” इत्याकारकनिश्चयः । तन्निष्ठा या ह्रदो
वह्निमान्‌ इत्याकारकबुद्धित्वावच्छिन्नप्रतिबन्ध्यतानिरूपितप्रतिबन्धकता तन्निरूपितप्रतिबध्यता-
178
तृतीयोऽध्यायः

[[189]]

वच्छेदकावच्छिन्नत्वमेव सत्यन्तदलघटकप्रतिबध्यतायां अस्ति न तु तदनवच्छिन्नत्वमिति
नातिव्याप्तिः ।
नवत्रिंशत्कोटिः -
एवमपि ह्रदत्वावच्छेदेन जलवत्वघटितजलवद्‌ध्रदत्वसामानाधिकरण्येन वह्निसाध्यक-
स्थले अर्थात्‌ “जलवद्‌ध्रदः वह्निमान्‌” इत्यत्र  तादृशह्रदत्वसामानाधिकरण्येन जलव्यापक-
वह्न्यभावाभाववदवृत्तिमत्तादृशह्रदे अतिव्याप्तिः दुर्वारा । अत्र पक्षकोटौ जलवत्वं ह्रदे
ह्रदत्वावच्छेदेन विवक्षितम्‌ । अनुमितिस्तु पक्षतावच्छेदकसामानाधिकरण्येन साध्यविषयिणी
गृह्यते इति ज्ञेयम्‌ । उक्तविशिष्टविषयकनिश्चयस्य जलव्यापकवह्न्यभावविषयकनिश्चय-
विशिष्टह्रदे जलवैशिष्ट्यावगाहिनिश्चयत्वेन (पक्षकोटौ ह्रदे जलस्य विशेषणत्वात्‌) प्रतिबन्धकत्व-
सत्वात्‌ सत्यन्तदलाक्रान्तत्वम्‌ अस्ति ।
एवं पूर्वोक्तपरिष्कृतविशेष्यदलम्‌ अपि अस्ति । प्रकारतापदेन ह्रदत्वावच्छेदेन
जलवत्वघटितजलवद्‌ध्रदत्वसामानाधिकरण्येन जलव्यापकवह्न्यभावनिष्ठप्रकारता गृह्यते ।
तस्याः स्वविशिष्टप्रकारतात्वसंबन्धेन अधिकरणं भवति “जलव्यापकवह्न्यभावसमानाधिकरण-
जलवान्‌ तादृशह्रदः” इति ज्ञानीय तादृशजलप्रकारता । तत्र च सत्यन्तदलघटकप्रतिबध्यता-
निरूपितप्रतिबन्धकतावच्छेदकत्वम्‌ अस्ति । एवं च स्वसमानाधिकरणभेदप्रतियोगिता-
वच्छेदकत्वसंबन्धावच्छिन्नस्ववृत्तिभेदप्रतियोगितावच्छेदकतासंबन्धेन तादृशप्रकारतायां
प्रतिबध्यतावैशिष्ट्यं अस्ति ।
एवं तादृशप्रकारतावच्छेदकतापर्याप्त्यधिकरणं भवति जलव्यापकत्ववह्न्यभाव-
त्वोभयम्‌। तत्पर्याप्तावच्छेदकताकप्रकारतानिरूपिततादृशह्रदत्वावच्छिन्नविशेष्यत्वा-
179
तृतीयोऽध्यायः

[[190]]

निरूपकत्वे सति तादृशविशेष्यतानिरूपकत्वाव्यापकविषयिताशून्यः निश्चयः भवति
“वह्न्यभाववान्‌ तादृशह्रदः”  इति निश्चयः तन्निष्ठप्रतिबन्धकतानिरूपितप्रतिबध्यताव-
च्छेदकावच्छिन्नत्वस्यैव सत्यन्तदलघटकप्रतिबध्यतायां सत्वात्‌ पूर्वकोट्युक्तपरिष्कारस्यापि
सत्वात्‌ अतिव्याप्तिः ।
शङ्का -
अत्र प्रकारतापदेन जलव्यापकवह्न्यभावनिष्ठप्रकारतायाः ग्रहणे तस्याः स्वविशिष्ट-
प्रकारतात्वसंबन्धेन अधिकरणं भवति यथा जलव्यापकजलव्यापकवह्न्यभावसमानाधिकरण-
जलवान्‌ जलवद्‌ध्रदः इति ज्ञानीयतादृशजलत्वावच्छिन्नप्रकारता तथा “शैवालव्यापकजल-
व्यापकवह्न्यभावसमानाधिकरणशैवालवान्‌ जलवद्‌ध्रदः” इति ज्ञानीय तादृशशैवालनिष्ठ-
प्रकारताऽपि तादृशी । तत्र च सत्यन्तदलघटकप्रतिबध्यतानिरूपितप्रतिबन्धकतावच्छेद-
कत्वविरहात्‌ नातिव्याप्तिः । प्रकारत्वप्रतिबध्यत्वयोः व्याप्यव्यापकभावस्यैव असत्वात्‌ ।
अतः नातिव्याप्तिः ।
समाधानम्‌ -
पूर्वोक्तपरिष्कारे सत्प्रतिपक्षाव्याप्तिरपि अस्ति । तद्वारणाय कश्चन परिष्कारः कर्तव्यः।
तथाहि- ह्रदत्वावच्छेदेन जलवत्वघटितजलवद्‌ध्रदत्वसामानाधिकरण्येन वह्निसाध्यकस्थले
सत्प्रतिपक्षे अव्याप्तिः । तत्र प्रकारतापदेन तादृशह्रदत्वावच्छेदेन वह्न्यभाववत्तानिश्चयीय-
तादृशवह्न्यभावप्रकारता गृह्यते । तस्याः स्वावच्छेदकावच्छिन्नप्रकारताविशिष्टत्व-
स्वनिरूपितविशेष्यतावच्छेदकावच्छिन्नविशेष्यतानिरूपितत्वोभयसंबन्धेन स्वविशिष्टप्रकारता
भवति “शैवालव्यापकवह्न्यभावसमानाधिकरणशैवालवान्‌ तादृशह्रदः” इति ज्ञानीय-
180
तृतीयोऽध्यायः

[[191]]

तादृशशैवालनिष्ठप्रकारतापि तत्र सत्यन्तदलघटकप्रतिबध्यतानिरूपितप्रतिबन्धकता-
वच्छेदकत्वाभावात्‌ भवति अव्याप्तिः ।
अतः तद्वारणाय स्वनिरूपितविशेष्यतावच्छेदकावच्छिन्नत्वं स्वविशिष्टप्रकारतात्व-
घटकतया अनिवेश्य तत्स्थाने स्वनिरूपितविशेष्यतावच्छेदकविशिष्टत्वं निवेश्यते । वैशिष्ट्यं
च स्वावच्छिन्नविशेष्यतानिरूपितत्व, स्वव्यापकत्वावच्छिन्नसांसर्गिकविषयतानिरूपित-
त्वोभयसंबन्धेन । एवं च नाव्याप्तिः । पूर्वं स्वपदेन जलवद्‌ध्रदत्वावच्छिन्नविशेष्यतानिरूपित-
वह्न्यभावत्वावच्छिन्नप्रकारता गृहीता । तद्वैशिष्ट्यं- जलवद्‌ध्रदत्वसामानाधिकरण्येन शैवाल-
व्यापकवह्न्यभावसमानाधिकरणशैवालविषयकज्ञानीय शैवालप्रकारतायां नास्ति ।
स्वपदग्राह्यजलवद्‌ध्रदत्वावच्छिन्नविशेष्यतानिरूपितवह्न्यभावत्वावच्छिन्नप्रकारतानिरूपितजल-
वद्‌ध्रदत्वावच्छिन्नविशेष्यतानिरूपितत्वं यद्दपि अस्ति तथापि जलवद्‌ध्रदत्वव्यापकसांसर्गिक-
विषयतानिरूपितत्वं नास्ति । सामानाधिकरण्येन साध्यावगाहिज्ञाने पक्षतावच्छेदकव्यापकत्वं
विधेये संसर्गतयापि न भासते इति नियमात्‌ । अतः शैवालव्यापकवह्न्यभावसमानाधिकरण-
शैवालप्रकारता न स्वविशिष्टप्रकारतापदेन स्वीकर्तुं शक्यते । किन्तु जलवद्‌ध्रदत्वावच्छेदेन
तादृशशैवालविषयकज्ञानीयतादृशशैवालप्रकारता एव तादृशी तत्र च प्रकृतानुमितिप्रतिबन्धकता-
वच्छेदकत्वसत्वात्‌ नाव्याप्तिः ।
एवं च सति पूर्वोक्तातिव्याप्तिः तदवस्थैव । तत्र जलवद्‌ध्रदत्वसामानाधिकरण्येन
शैवालव्यापकजलव्यापकवह्न्यभावसमानाधिकरणशैवालविषयकज्ञानीय०शैवालप्रकारतायां
प्रतिबन्धकतावच्छेदकत्वाभावेऽपि तादृशजलवद्‌ध्रदत्वावच्छेदेन तादृशशैवालविषयकज्ञानीय
तादृशशैवालप्रकारतायाः एव स्वविशिष्टप्रकारतापदेन स्वीकर्तुं शक्यत्वात्‌ तस्याः च
प्रतिबन्धकतावच्छेदकत्वात्‌ अतिव्याप्तिः ।
181
तृतीयोऽध्यायः

[[192]]

चत्वारिंशत्कोटिः -
पूर्वोक्तातिव्याप्तिवारणाय विरोध्यनुमितौ प्रकृतानुमितिप्रतिबन्धकतानवच्छेदक-
विषयताशून्यत्वं विशेषणं देयम्‌ । तत्र विरोध्यनुमितिपदेन जलवद्‌ध्रदत्वसामानाधिकरण्येन
जलव्यापकवह्न्यभावप्रकारकानुमितिरेव ग्राह्या । तस्यां च प्रकृतानुमितिप्रतिबन्धकतानवच्छेदक-
जलव्यापकवह्न्यभावप्रकारतानिरूपिता या सांसर्गिकविषयता तस्याः सत्वात्‌ । प्रतिबन्धकता-
नवच्छेदकविषयताशून्यत्वाभावात्‌ नातिव्याप्तिः ।
एकचत्वारिंशत्कोटिः -
एवमपि घटः गगनाभाववदभाववत्कालीनगगनवान्‌ इत्यत्र तादृशगगनाभावव्याप्यवद्‌घटे
सत्प्रतिपक्षे अव्याप्तिः दुर्वारा । तत्र विरोध्यनुमितिपदेन “घटः तादृशगगनाभाववान्‌”  इत्याकारक-
बाधज्ञानस्य स्वीकरणीयत्वात्‌ तत्र प्रकृतानुमितिप्रतिबन्धकतानवच्छेदककालीनत्वनिष्ठ-
विषयतायाः एव सत्वात्‌ तच्छून्यत्वाभावात्‌ अव्याप्तिः । “घटः तादृशगगनाभाववान्‌”
इत्याकारकनिश्चयस्य “अभाववान्‌ गगनाभाववान्‌” “अभाववांश्च घटः” इति निश्चयविशिष्ट-
निश्चयत्वेनैव प्रतिबन्धकत्वात्‌ कालीनत्वविषयतायाः प्रतिबन्धकतायां अनुपयुक्तत्वात्‌
प्रतिबन्धकतावच्छेदकत्वं नास्ति इति ज्ञेयम्‌ ।
द्विचत्वारिंशत्कोटिः -
३९ कोट्युक्तातिव्याप्तिवारणाय ४०कोट्युक्तपरिष्कारं परित्यज्य प्रतिबध्यता-
विशिष्टप्रकारतेत्यत्र प्रकारतायां प्रकृतानुमितिप्रतिबन्धकतानिरूपितप्रकारतात्वावच्छिन्ना-
वच्छेदकत्वाश्रयत्वं इति विशेषणं दीयते । इत्थं च जलवद्‌ध्रदत्वसामानाधिकरण्येन
वह्निसाध्यकस्थले जलवान्‌ ह्रदः जलव्यापकवह्न्यभाववान्‌ इत्याकारकज्ञानीय-
182
तृतीयोऽध्यायः

[[193]]

वह्न्यभावत्वावच्छिन्नप्रकारतायाः प्रकृतानुमितिप्रतिबन्धकतावच्छेदकत्वेऽपि न सा अवच्छेदकता
प्रकारतात्वावच्छिन्ना किन्तु विशेष्यतात्वावच्छिन्नैव । “जलव्यापकः वह्न्यभावः” इति ज्ञाने
तस्य विशेष्यत्वात्‌ प्रकारत्वाभावात्‌ । अतः नातिव्याप्तिः ।
त्रिचत्वारिंशत्कोटिः -
एवं सति अभावः अभाववृत्तित्वव्यापकगगनाभावकालीनगगनवान्‌ इत्यत्र अभावा-
वृत्तित्वव्याप्यवत्तादृशगगने अव्याप्तेः । अत्र बाधनिश्चयः भवति “अभाववृत्तित्वव्यापक-
गगनाभावकालीनगगनं अभाववृत्तिवाभाववत्‌” इत्याकारकः । तस्य निश्चयस्य “अभाववृत्तित्व-
व्यापकः गगनाभावः” इति निश्चयविशिष्ट अभाववृत्तित्ववान्‌ अभावः इति निश्चयत्वेन
अभावपक्षकतादृशगगनसाध्यकानुमितिप्रतिबन्धकत्वं वक्तव्यम्‌ । अभाववृत्तित्ववत्वं अभावे
प्रतियोगितासंबन्धेन । अभाववृत्तित्वव्यापकः गगनाभावः इत्यत्र अभाववृत्तित्वस्य व्याप्यत्वं
प्रतियोगितासंबन्धेन । एवं च प्रकृते ईदृशनिश्चयविशिष्टनिश्चयत्वेनैव प्रतिबन्धकत्वोपपत्तौ
प्रतिबन्धकत्वान्तरे मानाभावात्‌ तन्नाङ्गीक्रियते । एवं च अत्र प्रकारतापदेन “अभाववृत्तित्वाभाववत्‌
तादृग्गगनं” इत्याकारकज्ञानीय अभाववृत्तित्वाभावप्रकारतायाः ग्रहणे तस्याः प्रकृतानुमिति-
प्रतिबन्धकतावच्छेदकत्वं यद्दपि अस्ति । तथापि सा अवच्छेदकता विशेष्यतात्वावच्छिन्नैव न
तु प्रकारतात्वावच्छिन्ना इति पूर्वोक्तलक्षणविरहात्‌ अव्याप्तिः ।
शङ्का -
पूर्वं “ह्रदो वह्निमान्‌” इत्यत्र घटकालीनवह्न्यभावाभाववदवृत्तिमद्‌ध्रदे अतिव्याप्तिवारणाय
प्रतिबध्यतावैशिष्ट्यघटकतया स्ववृत्तिभेदप्रतियोगितावच्छेदकत्वं संबन्धः इति निवेशितः ।
स च परिष्कारोऽपि अत्र नास्ति इति अव्याप्तिः वक्तुं शक्यते खलु । तदनुक्त्वा अवच्छेदकतायां
प्रकारतात्वावच्छिन्नत्वं नास्ति इति अव्याप्तिकथनम्‌ अयुक्तम्‌ इति ।
183
तृतीयोऽध्यायः

[[194]]

समाधानम्‌ -
सत्यम्‌ । पूर्वं घटकालीनवह्न्यभावाभाववदवृत्तिमद्‌ध्रदे अतिव्याप्तिवारणाय
स्ववृत्तिभेदप्रतियोगितावच्छेदकत्वं निवेशितमासीत्‌ । परन्तु तन्निवेशे अन्यस्य दोषस्य सम्भवात्‌
तत्‌ त्यज्यते । अतः प्रकारतात्वावच्छिन्नत्वाभावात्‌ अवच्छेदकतायाम्‌ अव्याप्तिः प्रकृते उच्यते।
घटकालीनेत्यादिविशिष्टे अतिव्याप्तिवारणप्रकारः अग्रे प्रदर्शयिष्यते ।
शङ्का -
३९ कोट्युक्तातिव्याप्तिवारणाय प्रतिबध्यतावैशिष्ट्यघटकतया पूर्वोक्तसंबन्धेन सह
स्वनिष्ठावच्छेदकताकप्रतियोगिताकभेदवन्निश्चयवृत्तित्वसंबन्धोऽपि योजनीयः । न तु तद्वारणाय
कृतं प्रकृतानुमितिप्रतिबन्धकतानवच्छेदकविषयताशून्यत्वं विरोध्यनुमितिविशेषणम्‌ ।
अवच्छेदकत्वादिकं मूलोक्तं अस्यार्थस्तु सत्यन्तदलघटकप्रतिबध्यतानिरूपितप्रतिबन्धकता-
शून्यनिश्चये यत्प्रकारतावच्छेदकावच्छिन्नविषयकत्व, तत्प्रकारतानिरूपितविशेष्यता-
वच्छेदकावच्छिन्नविषयकत्वोभयं वर्तते सैव प्रकारता विशेष्यदले निविष्टा इति ज्ञेयम्‌ । एवं च
जलवद्‌ध्रदपक्षकस्थले जलवद्‌ध्रदत्वसामानाधिकरण्येन जलव्यापकवह्न्यभाववत्तानिश्चयीय
वह्न्यभावप्रकारता तादृशी नास्ति । यतोहि तदवच्छेदकावच्छिन्नविषयकत्वतन्निरूपितविशेष्यता-
वच्छेदकावच्छिन्नविशेष्यकत्वोभयं यत्र यत्र निश्चये वर्तते “जलवद्‌ध्रदः जलव्यापक-
वह्न्यभाववान्‌” “जलव्यापकवह्न्यभावः जलवद्‌ध्रदवान्‌” इत्यादि निश्चये तत्र तादृशह्रदे
वह्निवैशिष्ट्यावगाहिबुद्धिप्रतिबन्धकता वर्तते न तु तेन संबन्धेन स्ववद्भेदः इति
नातिव्याप्तिः ।
184
तृतीयोऽध्यायः

[[195]]

समाधानम्‌ -
तत्रातिव्याप्तिवारणेऽपि एतत्कोट्युक्ताव्याप्तिवारणमशक्यमेव । “तादृशगगनं
अभावावृत्ति” इति ज्ञानीय अभावावृत्तित्वप्रकारतायाः स्वीकर्तुं अशक्यत्वात्‌ अव्याप्तिः तदवस्था
भवति । अतः तत्संबन्धनिवेशेऽपि न निस्तारः ।
चतुश्चत्वारिंशत्कोटिः -
३९ कोट्युक्तातिव्याप्तिं पूर्वकोट्युक्ताव्याप्तिं च एकेनैव परिष्कारेण वार्यते । तथाहि
प्रतिबध्यतावैशिष्ट्यघटकतया पूर्वोक्तसंबन्धेन सह स्वावच्छेदकविषयित्वावच्छिन्नप्रति-
बन्धकतानिरूपितप्रतिबध्यतावच्छेदकत्वमपि निवेशनीयम्‌ । एवं च नातिव्याप्तिः तत्र स्वपदेन
जलव्यापकवह्न्यभावप्रकारता जलवद्‌ध्रदत्वसामानाधिकरण्येन तादृशवह्न्यभावावगाहिज्ञानीया
गृह्यते । तत्र उक्तसंबन्धेन प्रतिबध्यतावैशिष्ट्यं नास्ति । स्वंप्रतिबध्यता तदवच्छेदकविषयित्वाव-
च्छिन्नप्रतिबन्धकतानिरूपितप्रतिबध्यतावच्छेदकत्वस्य तस्यां प्रकारतायां असत्वात्‌ ।
“जलवद्‌ध्रदः वह्निमान्‌” इत्याकारकबुद्धिं प्रति सामानाधिकरण्येन जलव्यापकवह्न्यभावावगाहि
“जलवद्‌ध्रदः जलव्यापकवह्न्यभाववान्‌” इति ज्ञानस्य प्रतिबन्धकत्वेऽपि प्रतिबध्यत्वं नास्ति।
अत्र प्रकृतानुमिति एवं प्रकारताश्रय (विरोध्य)नुमित्योः परस्परप्रतिबध्यप्रतिबन्धकभावः
विवक्षितः ।
एवं पूर्वोक्ताव्याप्तिरपि नास्ति । तथाहि- “अभाववृत्तित्वव्यापकगगनाभावकालीनगगनं
अभावावृत्ति” इत्याकारकज्ञानं प्रति अभावः तादृशगगनवान्‌ इत्याकारकानुमितेः
प्रतिबन्धकत्वमपि अस्ति प्रतिबध्यत्वमपि अस्ति । अतः नाव्याप्तिः ।
185
तृतीयोऽध्यायः

[[196]]

पञ्चचत्वारिंशत्कोटिः -
एवमपि “भावभिन्नत्वविशिष्टवह्न्यभावः भावभिन्नत्वव्यापकत्वाभावव्याप्यवह्निमान्‌”
इत्यत्र भावभिन्नत्वव्यापकवह्न्यभावाभाववदवृत्तिमत्तादृशवह्न्यभावे अतिव्याप्तिः दुर्वारा । अत्र
पक्षतावच्छेदककोटौ भावभिन्नत्वं वह्न्यभावत्वावच्छेदेन ग्राह्यम्‌ । अनुमितिश्च प्रकृते
पक्षतावच्छेदकतादृशवह्न्यभावत्वसामानाधिकरण्येन साध्यावगाहिनी ग्राह्या । अत्र “भावभिन्नत्व-
व्यापकवह्न्यभावाभाववदवृत्तिमान्‌ भावभिन्नत्वविशिष्टवह्न्यभावः” इत्याकारक उक्तविशिष्ट-
विषयकनिश्चयस्य “भावभिन्नत्वव्यापकः वह्न्यभावः”  इति निश्चयविशिष्ट “भावभिन्नत्ववांश्च
वह्न्यभावः” इत्याकारकनिश्चयत्वेन प्रकृतानुमितिप्रतिबन्धकत्वात्‌ सत्यन्तदलाक्रान्तत्वम्‌ ।
एवं पूर्वोक्तविशेष्यदलमपि अस्ति । तत्र प्रतिबध्यतावैशिष्ट्यं प्रकारतायां निवेशितमासीत्‌ ।
तत्र वैशिष्ट्यं त्रितयसंबन्धेन निवेशितमासीत्‌ । तत्र संबन्धतया प्रकृतानुमितिविरोध्यनुमित्योः
परस्परप्रतिबध्यप्रतिबन्धकभावः विवक्षितः । स च प्रकृते संभवति । प्रकारतापदेन भावभिन्न-
वह्न्यभावत्वसामानाधिकरण्येन भावभिन्नत्वव्यापकवह्न्यभावप्रकारकज्ञानीय तादृशवह्न्यभाव-
प्रकारता गृह्यते । तत्र च प्रकृतानुमितिप्रतिबध्यतावच्छेदकत्वम्‌ अस्ति प्रकृतानुमितिः
“भावभिन्नवह्न्यभावः भावभिन्नत्वव्यापकत्वाभावव्याप्यवह्निमान्‌” इत्याकारिका । तां प्रति
“भावभिन्नत्वव्यापकवह्न्यभाववान्‌ भावभिन्नवह्न्यभावः” इत्याकारकविरोध्यनुमितेः
प्रतिबन्धकत्ववत्‌ प्रतिबध्यत्वमपि अस्ति । विरोध्यनुमितौ वह्न्यभावत्वावच्छेदेन भावभिन्नत्व-
व्यापकत्वं विषयः । तां प्रति वह्न्यभावत्वसामानाधिकरण्येन भावभिन्नत्वव्यापकत्वाभावावगाहि-
प्रकृतानुमितेः प्रतिबन्धकत्वं सुलभं अतः प्रतिबध्यतावैशिष्ट्यस्य प्रकारतायां सुलभत्वात्‌ भवति
अतिव्याप्तिः ।
186
तृतीयोऽध्यायः

[[197]]

शङ्का -
इयं अतिव्याप्तिः नास्ति । यतो हि वैशिष्ट्यघटकतृतीयसंबन्धसत्वेऽपि घटकालीनवह्न्य-
भावाभाववदवृत्तिमद्‌ध्रदवारकद्वितीयसंबन्धाभावात्‌ । स च संबन्धः स्ववृत्तिभेदप्रतियोगिता-
वच्छेदकत्वरूपः । तेन संबन्धेन प्रतिबन्ध्यता उक्तप्रकारतायां नास्ति । तथाहि- भावभिन्नत्व-
व्यापकवह्न्यभावत्वपर्याप्तावच्छेदकताकप्रकारतानिरूपितभावभिन्नवह्न्यभावत्वावच्छिन्न-
विशेष्यत्वानिरूपकस्य तादृशविशेष्यतानिरूपकत्वाव्यापकविषयिताशून्यस्य भावभिन्नवह्न्य-
भावत्वसामानाधिकरण्येन भावभिन्नत्वव्यापकत्वावगाहिनः “भावभिन्नत्वव्यापकः वह्न्यभावः”
इति निश्चयवैशिष्ट्यावच्छिन्नप्रकृतानुमितिप्रतिबन्धकतायाः सत्वेन तादृशनिश्चयनिष्ठप्रतिबन्धकता-
निरूपितप्रतिबध्यतावच्छेदकावच्छिन्नत्वसंबन्धावच्छिन्नप्रतिबध्यतावृत्तिभेदप्रतियोगिता-
वच्छेदकत्वविरहात्‌ द्वितीयसंबन्धेन प्रतिबध्यताविशिष्टत्वस्य प्रकारतायां विरहात्‌ नातिव्याप्तिः।
समाधानम्‌ -
एवमपि जलवान्‌ ह्रदः वह्निमान्‌ इत्यत्र वह्न्यभावव्याप्यजलव्याप्यवत्तादृशह्रदे
अतिव्याप्तिः दुर्वारा । तत्र प्रकारतापदेन वह्न्यभावव्याप्यजलनिष्ठप्रकारता गृह्यते तत्र च
संबन्धद्वयेन प्रतिबध्यतावैशिष्ट्यस्य पूर्वोक्तरीत्या सत्वात्‌ अतिव्याप्तिः ।
शङ्का -
संबन्धद्वयेन उक्तप्रकारतायां प्रतिबध्यतावैशिष्ट्यसद्भावेऽपि तृतीयसंबन्धेन तन्नास्ति।
तथाहि वह्न्यभावव्याप्यजलनिष्ठप्रकारतायां प्रकृतानुमितिप्रतिबन्धकतावच्छेदकत्वेऽपि
प्रतिबध्यतावच्छेदकत्वं नास्ति । “ जलवान्‌ ह्रदः वह्निमान्‌” इत्याकारकानुमितेः
“वह्न्यभावव्याप्यजलवान्‌ जलवद्‌ध्रदः” इत्याकारकज्ञानप्रतिबन्धकत्वाभावात्‌ । अतः
नातिव्याप्तिः।
187
तृतीयोऽध्यायः

[[198]]

समाधानम्‌ -
एवमपि वह्न्यभावव्याप्याभाववद्‌वह्निमत्कालीनजलवान्‌ ह्रदः इत्यत्र वह्न्यभावव्याप्य-
जलव्याप्यवज्जलवद्‌ध्रदे अतिव्याप्तिः दुर्वारा । अत्र वह्न्यभावव्याप्यजलनिष्ठप्रकारतायां
“वह्न्यभावव्याप्याभाववद्‌वह्निमत्कालीनजलवान्‌ ह्रदः वह्निमान्‌” इत्याकारकानुमिति-
प्रतिबध्यतावच्छेदकत्वसत्वात्‌ । तादृशानुमितेः वह्न्यभावव्याप्याभाववत्‌ वह्निमत्‌ इति
निश्चयविशिष्टवह्निमांश्च तादृशह्रदः इति निश्चयत्वेन “वह्न्यभावव्याप्यजलवान्‌ तादृशह्रदः”
इत्याकारकज्ञानप्रतिबन्धकत्वात्‌ भवति अतिव्याप्तिः ।
यदि तद्वारणाय कश्चन प्रयत्नः क्रियते इत्युच्यते तदापि “प्रतियोगित्वं निरूपितत्वसंबन्धेन
अभाववद्भिन्नं” इत्यत्र सत्प्रतिपक्षे अभाववद्‌भेदाभावव्याप्यवत्प्रतियोगित्वे अव्याप्तिः । अत्र
व्याप्तिः व्यापकताघटिता ग्राह्या । तथा च प्रतिहेतुव्यापकाभाववद्भेदाभावसमानाधिकरण-
प्रतिहेतुमत्प्रतियोगत्वं सत्प्रतिपक्षः । उक्तसत्प्रतिपक्षविषयकज्ञानस्य “प्रतियोगित्वं निरूपितत्व-
संबन्धेन अभाववत्‌” इत्याकारकज्ञानत्वेनैव प्रतिबन्धकत्वं स्वीक्रियते । अतः तद्‌घटक-
व्यापकतायाः प्रतिबन्धकतायां अनुपयुक्तत्वात्‌ प्रतिबन्धकतावच्छेदकत्वं व्यापकत्वप्रकारतायां
नास्ति इति भवति अव्याप्तिः ।
शङ्का -
पूर्वं प्रतिबध्यतावैशिष्ट्यं प्रकारतायां निवेशितम्‌ । तत्र वैशिष्ट्यघटकतया स्वविशिष्ट-
प्रकारतात्वं निवेशितमासीत्‌ । तत्र स्ववैशिष्ट्यं न पूर्वोक्तसंबन्धेन । किन्तु स्वावच्छेदकावच्छिन्न-
वद्भिन्नावृत्तित्वप्रकारतानिरूपितविशेष्यताविशिष्टत्व, स्वनिरूपितविशेष्यतावच्छेदकाव-
च्छिन्नविशेष्यतानिरूपितत्वोभयसंबन्धेन । विशेष्यतावैशिष्ट्यं मूलोक्तम्‌ । ह्रदो वह्निमान्‌ इत्यत्र
188
तृतीयोऽध्यायः

[[199]]

“ह्रदो वह्न्यभाववान्‌” इति ज्ञानीयप्रकारता प्रकारतापदेन गृह्यते तद्विशिष्टप्रकारता भवति
वह्न्यभाववद्भिन्नावृत्तिजलवज्जलवान्‌ ह्रदः” इति ज्ञानीयजलप्रकारता भवति एवं वह्न्यभाव-
वद्भिन्नावृत्तिशैवालवच्छैवालवान्‌ ह्रदः इति ज्ञानीय शैवालप्रकारतापि भवति । तत्र प्रकृतानुमिति-
प्रतिबन्धकतावच्छेदकत्वसत्वात्‌ लक्षणसमन्वयः । पूर्वोक्तनिश्चयादीनां जलादौ वह्न्यभाव-
निरूपिततद्वदन्यावृत्तित्वरूपव्याप्त्यवगाहितया, एवं ह्रदे जलावगाहित्वाच्च प्रतिबन्धकत्वम्‌ ।
एवं “प्रतियोगित्वं निरूपितत्वसंबन्धेन अभाववद्भिन्नम्‌” इत्यत्र सत्प्रतिपक्षाव्याप्तिरपि
नास्ति। तत्र प्रकारतापदेन “अभाववत्प्रतियोगित्वं” इतिज्ञानीय अभावनिष्ठप्रकारता गृह्यते।
तद्विशिष्टप्रकारता भवति “निरूपितत्वसंबन्धेन अभाववद्भिन्नावृत्तितद्‌व्यक्तिमत्तद्‌व्यक्ति-
मत्प्रतियोगित्वं” इति ज्ञानीय तादृशतद्‌व्यक्तिनिष्ठप्रकारता । तत्र च प्रकृतानुमितिप्रतिबन्ध-
कतावच्छेदकत्वसत्वात्‌ नाव्याप्तिः ।
समाधानम्‌ -
एवं सति “वृत्तित्वं निरूपितत्वसंबन्धेन भिन्नवद्भिन्नं” इत्यत्र निरूपितत्वसंबन्धेन भिन्न-
व्याप्यवद्‌वृत्तित्वरूपसत्प्रतिपक्षे अव्याप्तिः । प्रतिबध्यताविशिष्टप्रकारता इत्यत्र प्रकारतापदेन
“वृत्तित्वं निरूपितत्वसंबन्धेन भिन्नवत्‌” इति ज्ञानीयभिन्ननिष्ठप्रकारता गृह्यते । तत्प्रकारता-
विशिष्टप्रकारता इत्यनेन “निरूपितत्वसंबन्धेन भिन्नवद्भिन्नावृत्तितद्‌व्यक्तिमत्तद्‌व्यक्तिमद्‌वृत्तित्वम्‌”
इति ज्ञानीयतद्‌व्यक्तिनिष्ठप्रकारता ग्राह्या इति वक्तव्यम्‌ । परन्तु तत्र प्रकृतानुमिति-
प्रतिबन्धकतावच्छेदकत्वं नास्ति । उक्तज्ञानस्य “भिन्नावृत्ति” इत्यत्र वृत्तित्वांशे निरूपितत्व-
संबन्धेन भिन्नवत्वाभावस्य विषयत्वात्‌ तदभाववत्ता निश्चयमुद्रया एव प्रतिबन्धकत्वं वक्तव्यं
तदवच्छेदककोटौ तद्‌व्यक्तिप्रकारतायाः अप्रयोजकत्वात्‌ निवेशः न भवति । अतः
स्वविशिष्टप्रकारतात्वं इत्यनेन तादृशतद्‌व्यक्तिप्रकारतायाः ग्रहणासंभवात्‌ अव्याप्तिः ।
189
तृतीयोऽध्यायः

[[200]]

षड्‌चत्वारिंशत्कोटिः -
उक्तदोषाणां वारणाय प्रतिबध्यताविशिष्टप्रकारतेत्यत्र वैशिष्ट्यघटकस्ववृत्तिभेदप्रति-
योगितावच्छेदकता स्वसमानाधिकरणभेदप्रतियोगितावच्छेदकत्वद्वयवत्वसंबन्धावच्छिन्ना एव
ग्राह्या । तत्र प्रथमे स्वाधिकरणता - पूर्वोक्तस्वविशिष्टप्रकारतात्वसंबन्धेन । द्वितीये स्वाधिकरणता-
स्वावच्छेदकावच्छिन्नवद्भिन्नावृत्तित्वप्रकारतानिरूपितविशेष्यताविशिष्टत्व, स्वनिरूपितविशेष्यता-
वच्छेदकावच्छिन्नविशेष्यतानिरूपितत्वोभयसंबन्धावच्छिन्ना ग्राह्या । विषयतावैशिष्ट्यं -
मूलोक्तम्‌। अस्य परिष्कारस्य अर्थः तावत्‌ उक्तव्यापकत्वद्वयान्यतरदेव विवक्षणीयम्‌ इति ।
एवं च वृत्तित्वं निरूपितत्वसंबन्धेन भिन्नवद्भिन्नं इत्यत्र सत्प्रतिपक्षे अव्याप्तिः नास्ति।
अत्र प्रकारतापदेन “वृत्तित्वं भिन्नवदि”ति ज्ञानीयभिन्ननिष्ठप्रकारता गृह्यते । तस्याः
स्वावच्छेदकावच्छिन्नेत्यादिसंबन्धेनाधिकरणीभूतायां “वृत्तित्वं निरूपितत्वसंबन्धेन भिन्नवद्भिन्ना
वृत्तितद्‌व्यक्तिमत्तद्‌व्यक्तिमत्‌” इति ज्ञानीयतद्‌व्यक्तिप्रकारतायां प्रकृतानुमितिप्रतिबन्धकता-
वच्छेदकत्वाभावात्‌ एकेन स्वसमानाधिकरणभेदप्रतियोगितावच्छेदकत्वसंबन्धेन प्रतिबध्यतायां
सत्वेऽपि अन्येन संबन्धेन प्रकारतायाः प्रतिबध्यतायां असत्वात्‌ तादृशभेदद्वयवत्वसंबन्धेन
प्रतिबध्यतावृत्तिभेदप्रतियोगितावच्छेदकत्वस्य पूर्वोक्तज्ञानीयप्रकारतायां अक्षतत्वात्‌ समन्वयः।
एवं प्रतियोगित्वं निरूपितत्वसंबन्धेन अभाववद्भिन्नम्‌ इत्यत्र सत्प्रतिपक्षाव्याप्तिरपि
नास्ति । स्वावच्छेदकावच्छिन्नवद्भिन्नावृत्तित्वेत्यादिसंबन्धेन “प्रतियोगित्वं निरूपितत्वसंबन्धेन
अभाववत्‌” इति ज्ञानीयप्रकारताविशिष्टतद्‌व्यक्तिनिष्ठप्रकारतायां प्रतिबध्यताव्याप्यत्वसत्वात्‌।
एवं च तत्संबन्धघटितस्वसमानाधिकरणभेदप्रतियोगितावच्छेदकत्वस्य विरहात्‌ तत्संबन्धा-
वच्छिन्नस्ववृत्तिभेदप्रतियोगितावच्छेदकत्वस्य तादृशाभाववन्निष्ठप्रकारतायां अक्षतत्वात्‌
समन्वयः नाव्याप्तिः ।
190
तृतीयोऽध्यायः

[[201]]

सप्तचत्वारिंशत्कोटिः -
एवमपि सर्वं अभाववद्भिन्नम्‌ इत्यत्र प्रमेयत्वव्यापकाभावसमानाधिकरणप्रमेयत्व-
वत्सर्वस्मिन्नव्याप्तिः दुर्वारा । अत्र प्रतिहेतुः प्रमेयत्वं भवति । “सर्वं अभाववत्‌” इति
ज्ञानीयाभावनिष्ठप्रकारता प्रतिबध्यताविशिष्टप्रकारता इत्यनेन ग्राह्या । परन्तु तत्र
प्रतिबध्यतावैशिष्ट्यं न भवति । स्वावच्छेदकावच्छिन्नप्रकारताविशिष्टत्वघटितोभयसंबन्धेन
तादृशप्रकारता भवति “प्रमेयत्वव्यापकाभावसमानाधिकरणप्रमेयत्ववत्सर्वम्‌” इति ज्ञानीय-
प्रमेयत्वप्रकारता तस्यां सर्वत्वावच्छिन्नविशेष्यतानिरूपिताभाववद्भिन्नत्वावच्छिन्नप्रकारता-
शाल्यनुमितिप्रतिबन्धकतावच्छेदकत्वं नास्ति । यतो हि  सर्वपक्षकस्थले असमानधर्मिताव-
च्छेदककज्ञानस्यापि प्रतिबन्धकत्वम्‌ एष्टव्यम्‌ । एवं सति उक्तसत्प्रतिपक्षनिश्चयस्य किञ्चिद्धर्माव-
च्छिन्नविशेष्यताकाभावप्रकारकज्ञानत्वेनैव प्रतिबन्धकत्वात्‌ प्रमेयत्वप्रकारतायां
प्रतिबन्धकतावच्छेदकत्वं नास्ति । अतः प्रतिबध्यतायां स्वसमानाधिकरणभेदप्रतियोगिता-
वच्छेदकत्वद्वयसत्वात्‌ प्रतिबध्यतावृत्तिभेदप्रतियोगितावच्छेदकत्वस्य अभावनिष्ठप्रकारतायां
विरहात्‌ अव्याप्तिः ।
शङ्का -
अभावत्वेन रूपेण अभावस्य केवलान्वयित्वात्‌ अभाववद्भेदस्यैव अप्रसिद्धत्वात्‌
तत्साध्यकानुमितिरपि अप्रसिद्धा अतः तत्र सत्प्रतिपक्षः एव नास्ति । अतः न दोषः ।
समाधानम्‌ -
अभावस्य केवलान्वयित्वेऽपि अभाववत्वच्छिन्नतादात्म्यसंबन्धावच्छिन्नप्रतियोगिताक-
भावः एव अप्रसिद्धः । परन्तु भेदत्वं प्रकृते न तादृशम्‌ । किन्तु अखण्डधर्मः । अतः अभाववद्भेदः
प्रसिद्‌ध्यति इति कृत्वा न अनुमित्यप्रसिद्धिः ।
तादात्म्यसंबन्धावच्छिन्नप्रतियोगिताकाभावत्वं भेदत्वं इति वक्तव्यम्‌ । तर्हि भेदशरीरेऽपि
अभावत्वं निविष्टमस्ति । स च अभावविशेष एव । अभाववद्भिन्नम्‌ इत्यत्र अभावसामान्यं
191
तृतीयोऽध्यायः

[[202]]

विवक्षितम्‌ । तर्हि अत्र अभाववद्भिन्नं सर्वम्‌ इति ज्ञानम्‌ आहार्यं भवति । तस्य अनुमितित्वं
नाङ्गीक्रियते इति प्रश्ने समाधानं भवति भेदत्वम्‌ अखण्डधर्मः एव । न तु पूर्वोक्तः इति ।
शङ्का -
एवमपि अनुमितिः न सम्भवति । यतो हि प्रकृते अनुमितिकारणत्वेन अभिमतव्यापक-
सामानाधिकरण्यावगाहिपरामर्शस्य अनुमितिप्रतिबन्धकत्वमेव अस्ति । तथाहि- तद्‌व्यक्ति-
व्यापकाभाववद्भेदसमानाधिकरणतद्‌व्यक्तिमत्सर्वम्‌ इत्याकारकपरामर्शस्य अभाववद्भेदे
अभावरूपव्यापकत्वावगाहिनः प्रतिबन्धकत्वात्‌ ।
समाधानम्‌ -
अत्र पूर्वपक्षव्याप्तिघटितपरामर्शः एव कारणत्वेन स्वीक्रियते । तत्र अभाववत्वं भासते
परन्तु तस्य भानं निर्धर्मितावच्छेदककं भवति । अतः तस्य अप्रतिबन्धकत्वात्‌ अनुमितिप्रसिद्धिः।
शङ्का -
अस्तु अनुमितिः प्रसिध्यतु । परन्तु सत्प्रतिपक्षाव्याप्तिः न भवति । यतोहि प्रतिबध्यता-
वैशिष्ट्यघटकस्ववृत्तिभेदप्रतियोगितावच्छेदकतासंबन्धघटकस्वसेत्यादिभेदद्वयवत्वसंबन्ध-
घटकस्वाधिकरणता - स्वविशिष्टप्रकारतात्वेनैव । स्ववैशिष्ट्यम्‌ एकं पूर्वोक्तम्‌ । द्वितीयं तु
स्वावच्छेदकावच्छिन्नवद्भिन्नावृत्तित्वावच्छिन्नत्व, स्वनिरूपितविशेष्यतावच्छेदकावच्छिन्न-
विशेष्यतानिरूपितत्वोभयसंबन्धेन । ह्रदो वह्निमान्‌ इत्यत्र वह्न्यभाववद्भिन्नावृत्तिमान्‌ ह्रदः इति
ज्ञानीयप्रकारतामादाय व्याप्यव्यापकः भवति ।
एवं प्रकृताव्याप्तिरपि नास्ति । स्वपदेन सर्वम्‌ अभाववत्‌ इति ज्ञानीयप्रकारता गृह्यते
तदवच्छेदकावच्छिन्नवद्भिन्नावृत्तित्वावच्छिन्नत्व, स्वनिरूपितविशेष्यतावच्छेदकावच्छिन्न-
192
तृतीयोऽध्यायः

[[203]]

विशेष्यतानिरूपितत्वोभयवती प्रकारता भवति सर्वं अभाववद्भिन्नावृत्तिमत्‌ इति ज्ञानीयप्रकारता।
तत्र प्रकृतानुमितिप्रतिबन्धकतावच्छेदकत्वम्‌ अक्षतम्‌ । अस्य निश्चयस्य तद्वदन्यावृत्तित्वरूप-
व्याप्त्यवगाहित्वेनैव प्रतिबन्धकत्वं न तु अन्यविधं तथात्वम्‌ । अतः तादृशभिन्नावृत्तित्वप्रकारतायां
प्रतिबन्धकतावच्छेदकत्वम्‌ अक्षतम्‌ इति समन्वयः नाव्याप्तिः ।
समाधानम्‌ -
एवमपि “अभावविशिष्टवदभावविशिष्टव्याप्यव्याप्यवत्कालीनो घटः अभावविशिष्ट-
व्याप्याभावव्याप्याभावविशिष्टवद्भेदवान्‌” इत्यत्र अभावविशिष्टव्याप्यव्याप्यवत्तादृशघटे
अतिव्याप्तिः दुर्वारा ।
तथाहि - उक्तविशिष्टविषयकनिश्चयस्य “अभावविशिष्टव्याप्यव्याप्यवान्‌ अभाव-
विशिष्टवान्‌” इति निश्चयविशिष्ट “अभावविशिष्टव्याप्यव्याप्यवान्‌ तादृशघटः” इति निश्चयत्वेन
प्रकृतानुमितिप्रतिबन्धकत्वात्‌ सत्यन्तदलसत्वम्‌ । एवं विशेष्यदलमपि अस्ति । तथाहि- प्रकृते
प्रकारतापदेन तादृशघटः अभावविशिष्टव्याप्यवान्‌ इति ज्ञानीय अभावविशिष्टव्याप्यनिष्ठप्रकारता
गृह्यते । तदवच्छेदकावच्छिन्नवद्भिन्नावृत्तित्वावच्छिन्नत्व, स्वनिरूपितविशेष्यतावच्छेदकावच्छिन्न-
विशेष्यतानिरूपितत्वोभयसंबन्धेन तद्विशिष्टा प्रकारता भवति अभावविशिष्टव्याप्यवद्भिन्नावृत्तिमान्‌
तादृशघटः (प्रकृतविशिष्टविषयकनिश्चयः) इति ज्ञानीयतादृशभिन्नावृत्तिनिष्ठप्रकारता। तत्र
प्रकृतानुमितिप्रतिबन्धकतावच्छेदकत्वसत्वात्‌ प्रतिबध्यतावैशिष्ट्यं प्रकारतायाम्‌ अक्षतमिति
अतिव्याप्तिः ।
193
तृतीयोऽध्यायः

[[204]]

अष्टचत्वारिंशत्कोटिः -
पूर्वकोट्युक्तवैशिष्ट्यघटकस्वावच्छेदकावच्छिन्नवद्भिन्नावृत्तित्वावच्छिन्नत्वस्थाने
स्वावच्छेदकावच्छिन्नवद्भिन्नवृत्तित्वप्रकारताविशिष्टत्वमेव निवेश्यम्‌ । वैशिष्ट्यं मूलोक्तं ग्राह्यम्‌।
अस्यार्थस्तु - स्वावच्छेदकावच्छिन्नवद्भिन्ननिरूपितवृत्तित्वप्रकारता यत्संबन्धावच्छिन्नत्व-
प्रकारतानिरूपिता तादृशवृत्तित्वप्रकारतानिरूपिताभावप्रकारतानिरूपितत्संबन्धावच्छिन्न-
प्रकारतामादाय व्यापकत्वं विवक्षणीयमिति ।
एवं च न पूर्वोक्तातिव्याप्तिः । तत्र अभावविशिष्टव्याप्यवद्भिन्ननिरूपितसंयोगसंबन्धा-
वच्छिन्नाधेयताशून्यस्य संयोगसंबन्धेन पक्षतावच्छेदकघटकत्वे, अभावविशिष्टव्याप्यवद्भिन्न-
निरूपितसमवायसंबन्धावच्छिन्नवृत्तित्वशून्यप्रकारकसमवायसंसर्गकतादृशघटविशेष्यक-
निश्चयस्य प्रकृतानुमितिप्रतिबन्धकताविरहात्‌ तादृशनिश्चयीयप्रकारतायाम्‌ अभावविशिष्ट-
व्याप्यवत्तादृशघटविषयकज्ञानीयप्रकारताविशिष्टायां प्रतिबन्धकतावच्छेदकत्वं नास्ति ।
एवं स्वावच्छेदकावच्छिन्नप्रकारताविशिष्टत्व, स्वनिरूपितविशेष्यतावच्छेदकावच्छिन्न-
विशेष्यतानिरूपितत्वोभयसंबन्धेन तज्ज्ञानीयप्रकारताविशिष्टायां तद्‌व्यक्तिव्यापकाभावविशिष्ट-
व्याप्यसमानाधिकरणतद्‌व्यक्तिमत्तादृशघटविषयकज्ञानीयप्रकारतायामपि प्रतिबन्धकता-
वच्छेदकत्वविरहात्‌ स्वसेत्यादिभेदद्वयवत्वसंबन्धेन प्रतिबध्यतावृत्तिः भवति इयं प्रकारता ।
अतः प्रतिबध्यतावृत्तिभेदप्रतियोगितावच्छेदकत्वस्य तत्र विरहात्‌ नातिव्याप्तिः ।
नवचत्वारिंशत्कोटिः -
एवमपि “अभावः वृत्तित्वद्भिन्नः” इत्यत्र वृत्तित्वव्याप्यवदभावे अव्याप्तिः दुर्वारा ।
तथाहि- प्रकारतापदेन अभावः वृत्तित्ववान्‌ इति ज्ञानीयप्रकारता गृह्यते चेत्‌ तत्र प्रतिबध्यतावैशिष्ट्यं
194
तृतीयोऽध्यायः

[[205]]

न भवति । यतोहि स्वावच्छेदकावच्छिन्नप्रकारताविशिष्टत्वघटितोभयसंबन्धेन तद्विशिष्टप्रकारता-
भवति  तद्‌व्यक्तिव्यापकवृत्तित्वसमानाधिकरणतद्‌व्यक्तिमान्‌ अभावः इति ज्ञानीयतद्‌व्यक्तिनिष्ठ-
प्रकारता । एवं स्वावच्छेदकावच्छिन्नवद्भिन्नेत्यादि उभयसंबन्धेन प्रकारताविशिष्टो भवति अभावः
वृत्तित्ववद्भिन्नावृत्तिमान्‌ इति ज्ञानीय तादृशावृत्तित्वप्रकारता । एतादृशप्रकारताद्वयेऽपि प्रतिबन्धक-
तावच्छेदकत्वं नास्ति । अत्र अवच्छेदकत्वं स्वरूपसंबन्धविशेषरूपं वक्तव्यं परन्तु न भवति ।
व्यापकत्वावगाहिज्ञानस्य अभावे वृत्तित्वावगाहित्वेनैव प्रतिबन्धकत्वम्‌ । तत्र तद्‌व्यक्तिप्रकारतायाः
अवच्छेदककोटौ अप्रवेशात्‌ एवं वृत्तित्ववद्भिन्नावृत्तित्वज्ञानीयप्रतिबन्धकतायां अवृत्तित्वे न
स्वरूपसंबन्धरूपावच्छेदकत्वं सम्भवति । तज्ज्ञानस्य अभावप्रकारकज्ञानत्वेनैव
प्रतिबन्धकत्वात्‌। एवं प्रतिबध्यतावैशिष्ट्यं स्वसेत्यादिभेदद्वयवत्वसंबन्धावच्छिन्नस्ववृत्तिभेद-
प्रतियोगितावच्छेदकत्वसंबन्धेन अभावः वृत्तित्ववान्‌ इति ज्ञानीयप्रकारतायां विरहात्‌ अव्याप्तिः।
शङ्का -
उक्तस्थले अनुमितिरेव न भवति । परमर्शेनैव तत्प्रतिबन्धात्‌ । तथाहि तत्र परामर्शो
भवति “वृत्तित्ववद्भेदव्याप्यवानभावः” इत्याकारकः । तस्य च व्यापकसामानाधिकरण्यावगाहि-
रूपत्वात्‌ तद्‌घटकतया व्यापकत्वभानम्‌ आवश्यकम्‌ । व्यापकत्वशरीरे अभावे वृत्तित्वस्य
भानात्‌ अनुमितिप्रतिबन्धकत्वमेव अस्य परामर्शस्य न जनकत्वम्‌ । अतः अप्रसिद्धिः ।
समाधानम्‌ -
वृत्तित्वतद्वद्भेदौ अविरुद्धौ इति ज्ञानकाले अभावधर्मिकवृत्तित्वप्रकारकज्ञानस्य न
प्रतिबन्धकत्वम्‌ । तादृशप्रतिबन्धकतायां अविरुद्धत्वप्रकारकज्ञानस्य उत्तेजकत्वात्‌ । अतः
अनुमित्युपपत्तिः । अतः अव्याप्तिः दुर्वारा ।
195
तृतीयोऽध्यायः

[[206]]

एवं च उक्ताव्याप्तिरूपदोषसद्भावात्‌ स्वरूपसंबन्धरूपावच्छेदकत्वघटितलक्षण-
परिष्कारः न भवति । तथा च प्रतिबध्यतावैशिष्ट्यं प्रकारतायां निवेशयितुम्‌ अशक्यम्‌ ।
अतः पूर्वोक्त “वह्न्यभावव्याप्याभाववद्‌वह्निमत्कालीनजलवान्‌ ह्रदः वह्निमान्‌” इत्यत्र
वह्न्यभावव्याप्यजलव्याप्यवत्‌ तादृशह्रदे अतिव्याप्तिः दुर्वारा ।
ix)  विरोध्यनुमितौ विशिष्टद्वयाघटितत्वनिवेशकल्पः
पञ्चाशत्कोटिः -
तादृशातिव्याप्तिवारणाय विरोध्यनुमितौ विशिष्टद्वयाघटितत्वं विशिष्टद्वयाविषयकत्वरूपं
निवेश्यते । तच्च यादृशविशिष्टविषयकनिश्चयविशिष्टस्वविषयताशून्ययादृशविशिष्टविषयक-
निश्चयत्वव्यापिका प्रकृतानुमितिप्रतिबन्धकता तादृशविशिष्टद्वयाविषयकत्वरूपम्‌ ।
एवं च नातिव्याप्तिः । वह्न्यभावव्याप्यजलत्वावच्छिन्नविषयकनिश्चयविशिष्ट-
जलवत्तादृशह्रदत्वावच्छिन्नविषयकनिश्चयत्वस्य प्रकृतानुमितिप्रतिबन्धकताव्याप्यत्वात्‌
उक्तविशिष्टद्वयविषयकत्वस्यैव विरोध्यनुमितौ सत्वात्‌ तदविषयकत्वाभावात्‌ नातिव्याप्तिः ।
शङ्का -
विशिष्टद्वयाघटितत्वशरीरे द्वितीयनिश्‌चये किमर्थं स्वविषयताशून्यत्वं निवेशितम्‌ इति।
समाधानम्‌ -
तदभावे “ह्रदो वह्निमान्‌” इत्यत्र “वह्न्यभाववान्‌ ह्रदः” इति अनुमितिरेव विरोध्यनुमितिः
तत्र ह्रदत्वावच्छिन्नविषयिताशालिनिश्चयविशिष्टवह्न्यभाववद्‌ध्रदत्वावच्छिन्नविषयिताशालि-
निश्चयत्वरूपविशिष्टद्वयघटितत्वात्‌ असम्भवः स्यात्‌ । तद्वारणाय  इदं निवेशितम्‌ । तथा सति
स्वविषयतापदेन वह्न्यभाववद्‌ध्रदविषयतायाः एव ग्राह्यत्वात्‌ तच्छून्यत्वस्य “वह्न्यभाववान्‌
ह्रदः” इत्याकारकद्वितीयनिश्चये  अभावात्‌ ईदृशविशिष्टद्वयस्य स्वीकर्तुं अशक्यत्वात्‌ नासम्भवः।
196
तृतीयोऽध्यायः

[[207]]

एकपञ्चाशत्कोटिः -
एवमपि घटः गगनाभाववदभाववत्कालीनगगनवान्‌ इत्यत्र तादृशगगनाभावव्याप्यवद्‌घटे
अव्याप्तिः दुर्वारा । तत्र विरोध्यनुमितिपदेन “घटः तादृशगगनाभाववान्‌” इत्याकारकानुमितिरेव
ग्राह्या । तत्र च विशिष्टद्वयाविषयकत्वं नास्ति । तथाहि तादृशानुमितेः अभाववान्‌ गगनाभाववान्‌
इति निश्चयविशिष्ट “अभाववांश्च घटः” इति निश्चयत्वेनैव प्रतिबन्धकत्वात्‌ तस्य च गगनाभाव-
वदभाववत्वच्छिन्नविषयिताविशिष्टाभाववद्‌घटत्वावच्छिन्ननिरूपकताकविषयिताशालित्वात्‌
तच्छून्यत्वाभावात्‌ भवति अव्याप्तिः ।
शङ्का -
उक्ताव्याप्तिवारणाय विशिष्टद्वयविषयितायां प्रकृतानुमितिप्रतिबध्यतानवच्छेदकत्वं
निवेश्यते । तथा च गगनाभाववदभाववत्वावच्छिन्ननिरूपकताकविषयिताविशिष्ट अभाववद्‌घट-
त्वावच्छिन्ननिरूपकताकविषयितायां प्रकृतानुमितिनिष्ठप्रतिबन्धकतानिरूपितप्रतिबध्यता-
वच्छेदकत्वसत्वात्‌ इयं विशिष्टद्वयविषयिता स्वीकर्तुं न शक्यते । अन्यां विशिष्टद्वय-
विषयितामादाय समन्वयः भवितुमर्हति ।
समाधानम्‌ -
तथा सति पूर्वोक्तवह्न्यभावव्याप्यजलव्याप्यवत्तादृशह्रदे अतिव्याप्तिः दुर्वारा । तत्र
विशिष्टद्वयविषयितापदेन  वह्न्यभावव्याप्यजलत्वावच्छिन्ननिरूपकताकविषयिताविशिष्टजल-
वत्तादृशह्रदत्वावच्छिन्ननिरूपकताकविषयिता स्वीक्रियते । तस्यां च प्रकृतानुमितिप्रतिबध्यता-
वच्छेदकत्वमेव अस्ति न तु तदनवच्छेदकत्वम्‌ । “वह्न्यभावव्याप्यजलवान्‌ तादृशह्रदः”
इत्याकारकविरोध्यनुमितिं प्रति प्रकृतानुमितेः “वह्न्यभावव्याप्याभाववान्‌ वह्निमान्‌” इति
197
तृतीयोऽध्यायः

[[208]]

निश्चयविशिष्ट “वह्निमांश्च तादृशह्रदः” इति निश्चयत्वेन प्रतिबन्धकत्वात्‌ । अतः अतिव्याप्तिः
दुर्वारा ।
द्विपञ्चाशत्कोटिः -
उक्तातिव्याप्तिवारणाय विशिष्टद्वयविषयितायां साध्यवत्ताज्ञानसमानधर्मितावच्छेदकक-
यद्‌धर्मावच्छिन्नवत्ताज्ञानसामान्यं स्वसमानधर्मितावच्छेदककसाध्यवत्ताज्ञानप्रतिबध्यं
तद्‌धर्मावच्छिन्नविषयितानन्तःपातित्वं एव विशेषणं दीयते न तु प्रकृतानुमितिप्रतिबध्यता-
नवच्छेदकत्वमपि । तथा च नातिव्याप्तिः । प्रकृते साध्यवत्ताज्ञानं भवति “वह्न्यभावव्याप्या-
भाववद्‌वह्निमत्कालीनजलवान्‌ ह्रदः वह्निमान्‌” इत्याकारकं ज्ञानम्‌ । तज्ज्ञानस्य स्वसमानधर्मिता-
वच्छेदकीभूततादृशह्रदत्वावच्छिन्नविशेष्यकवह्न्यभावव्याप्यजलप्रकारकज्ञानप्रतिबन्धकत्व-
सम्भवेऽपि ह्रदो वह्निमान्‌, घटो वह्निमान्‌ इत्यादिज्ञानानामपि साध्यवत्ताज्ञानसामान्यान्तर्गतत्वात्‌
तेषां च स्वसमानधर्मितावच्छेदकीभूतह्रदत्व, घटत्वाद्दवच्छिन्नविशेष्यताकवह्न्यभावव्याप्य-
जलप्रकारकज्ञानप्रतिबन्धकत्वाभावात्‌ साध्यवत्ताज्ञानसामान्यस्य वह्न्यभावव्याप्यजलत्वा-
वच्छिन्नप्रकारताशालिज्ञानप्रतिबन्धकत्वविरहात्‌ यद्धर्मपदेन वह्न्यभावव्याप्यजलत्वस्य अग्रहणात्‌
केवलवह्न्यभावत्वस्यैव गृहीतुं शक्यत्वात्‌ तद्‌धर्मावच्छिन्नविषयतानिरूपिततादृशह्रदत्वा-
वच्छिन्नविशेष्यतानन्तःपातिनी भवति वह्न्यभावव्याप्यजलत्वावच्छिन्ननिरूपकताकविषयिता-
विशिष्टजलवद्‌ध्रदत्वावच्छिन्ननिरूपकताकविषयिता (विशिष्टद्वयविषयिता) इति कृत्वा
तच्छालित्वस्यैव विरोध्यनुमितौ सद्भावात्‌ तच्छून्यत्वविरहात्‌ नातिव्याप्तिः ।
एवं घटः गगनाभाववदभाववत्कालीनगगनवान्‌ इत्यत्र तादृशगगनाभावव्याप्यवद्‌घटे
नाव्याप्तिः च । तत्र “घटः तादृशगगनाभाववान्‌, पटः तादृशगगनाभाववान्‌” इत्यादिज्ञान-
198
तृतीयोऽध्यायः

[[209]]

सामान्यस्य “घटः तादृशगगनवान्‌ पटः तादृशगगनवान्‌” इत्यादि साध्यवत्ताज्ञानसामान्य-
प्रतिबध्यत्वात्‌ गगनाभाववदभाववत्वावच्छिन्ननिरूपकताकविषयिताविशिष्ट अभाववद्‌-
घटविषयितायाः तादृशप्रकृतपक्षविषयतान्तःपातित्वमेव अस्ति न तु तदनन्तःपातित्वमिति
विशिष्टद्वयविषयितापदेन इयं विषयिता गृहीतुं न शक्यते । अन्यां विषयितामादाय समन्वयः
भवति ।
त्रिपञ्चाशत्कोटिः -
एवमपि जलवान्‌ ह्रदः वह्न्यभावव्याप्याभावव्याप्यवह्निमान्‌ इत्यत्र वह्न्यभावव्याप्यजल-
व्याप्यवज्जलवद्‌ध्रदे अतिव्याप्तिः दुर्वारा । तत्र प्रकृतानुमितिं प्रति उक्तविशिष्टविषयकनिश्चयस्य
“वह्न्यभावव्याप्यं जलं इति निश्चयविशिष्टजलवान्‌ ह्रदः” इति निश्चयत्वेन प्रतिबन्धकत्वात्‌
सत्यन्तदलाक्रान्तत्वम्‌ । एवं विशेष्यदलाक्रान्तत्वमपि अस्ति । तत्र विशिष्टद्वयविषयितापदेन
वह्न्यभावव्याप्यजलत्वावच्छिन्ननिरूपकताकविषयिताविशिष्टजलवद्‌ध्रदत्वावच्छिन्नविषयिता
ग्राह्या । परन्तु सा गृहीतुं न शक्यते । यतोहि तत्र तादृशविषयितान्तःपातित्वमेव अस्ति ।
तथाहि ह्रदः तादृशवह्निमान्‌, घटः तादृशवह्निमान्‌ इत्यादि साध्यवत्ताज्ञानसामान्यस्य ह्रदः
वह्न्यभावव्याप्यजलवान्‌” इत्याकारकविरोध्यनुमितिप्रतिबन्धकत्वात्‌  यद्धर्मपदेन वह्न्यभाव-
व्याप्यजलत्वस्य ग्रहणं भवति । अतः तद्धर्मावच्छिन्नप्रकारतानिरूपितप्रकृतपक्षतावच्छेदका-
वच्छिन्नविषयतान्तःपातित्वमेव संभवति विशिष्टद्वयविषयितायाम्‌ । अतः तादृशविषयि-
तानन्तःपातिनी विशिष्टद्वयविषयिता अन्या एव ग्राह्या तच्छून्यत्वस्य विरोध्यनुमितौ सत्वात्‌
अतिव्याप्तिः।
199
तृतीयोऽध्यायः

[[210]]

चतुःपञ्चाशत्कोटिः -
विशिष्टद्वयाविषयकत्वं विरोध्यनुमितौ नैव निवेश्यते । परन्तु वह्न्यभावव्याप्याभाव-
वद्‌वह्निमत्कालीनो जलवान्‌ ह्रदः वह्निमान्‌ इत्यत्र वह्न्यभावव्याप्यजलव्याप्यवत्तादृशह्रदे
अतिव्याप्तिवारणाय प्रकृतानुमितिप्रतिबध्यतानवच्छेदकविषयिताशून्यत्वमेव निवेशनीयम्‌ ।
तथा सति नातिव्याप्तिः । तथाहि तादृशह्रदः वह्निमान्‌ इत्याकारकानुमितेः वह्न्यभावव्याप्या-
वगाहितादृशह्रदविशेष्यकवह्न्यभावव्याप्यप्रकारकविरोध्यनुमितिप्रतिबन्धकत्वात्‌ । तत्र
प्रतिबध्यतावच्छेदककोटौ जलत्वस्यापि निवेशः नास्ति । अतः वह्न्यभावव्याप्यजलवान्‌
तादृशह्रदः” इत्याकारकज्ञानीयजलत्वप्रकारतायां प्रकृतानुमितिप्रतिबध्यतानवच्छेदकत्वसत्वात्‌
तादृशजलत्वविषयिताशालित्वस्यैव विरोध्यनुमितौ सत्वात्‌ तच्छून्यत्वाभावात्‌ नातिव्याप्तिः।
शङ्का -
एवमपि “तादृशह्रदः वह्न्यभावव्याप्यजलाभावव्याप्यवह्निमान्‌” इत्यत्र तादृशजल-
व्याप्यजलव्याप्यवत्तादृशह्रदे अतिव्याप्तिः दुर्वारा । वह्न्यभावव्याप्यजलाभावविषयकानुमितेः
विरोध्यनुमितिप्रतिप्रतिबन्धकत्वात्‌ प्रतिबध्यतावच्छेदककोटौ जलत्वस्यापि निवेशः कार्यः ।
तथा च विरोध्यनुमितौ प्रतिबध्यतानवच्छेदकविषयिताशून्यत्वाभावात्‌ भवति अतिव्याप्तिः ।
समाधानम्‌ -
उक्तस्थले अनुमितिरेव अप्रसिद्धा । पक्षतावच्छेदकघटकत्वेन जलस्य ह्रदे भानात्‌
साध्यतावच्छेदककोटौ जले वह्न्यभावव्याप्यत्वस्य भानात्‌ उक्तसाध्यवत्ताज्ञानस्य आहार्यत्वात्‌
अनुमितित्वं न भवति । अतः तत्र अतिव्याप्तिप्रसक्तिरेव नास्ति ।
200
तृतीयोऽध्यायः

[[211]]

शङ्का -
एवमपि “ह्रदः वह्न्यभावव्याप्यजलाभावव्याप्यवह्निमान्‌” इत्यत्र वह्न्यभावव्याप्य-
जलव्याप्यजलवद्‌ध्रदे अतिव्याप्तिः दुर्वारा । अत्र पक्षकोटौ जलस्य अविषयत्वात्‌ अस्य
अनाहार्यत्वम्‌ । एवं “वह्न्यभावव्याप्यजलवान्‌ ह्रदः” इत्याकारकविरोध्यनुमितेः प्रकृतानुमिति-
प्रतिबध्यतावच्छेदविषयिताशालित्वात्‌ तदनवच्छेदकविषयिताशून्यत्वसत्वात्‌ अतिव्याप्तिः ।
समाधानम्‌ -
तथा सति पूर्वोक्तप्रतिबध्यतावैशिष्ट्यं प्रकारतायाम्‌ इदानीम्‌ अपि निवेश्य तद्वारणं
कर्त्तव्यम्‌ ।
पञ्चपञ्चाशत्कोटिः -
एवमपि ह्रदः वह्न्यभावव्याप्याभावव्याप्यवह्न्यभावव्याप्यजलाभावव्याप्योभयवद्वह्निमान्‌
इत्यत्र वह्न्यभावव्याप्यजलव्याप्यजलवद्‌ध्रदे अतिव्याप्तिः दुर्वारा । अत्र पूर्वोक्तरीत्या
विरोध्यनुमितौ प्रकृतानुमितिप्रतिबध्यतानवच्छेदकविषयिताशून्यत्वसत्वात्‌ । एवं वह्न्यभावव्याप्य-
जलवान्‌ ह्रदः” इति ज्ञानीयप्रकारतायां प्रतिबध्यताविशिष्टत्वसत्वात्‌ अतिव्याप्तिः दुर्वारा ।
षड्‌पञ्चाशत्कोटिः -
उक्तातिव्याप्तिभिया इमं कल्पं परित्यज्य विरोध्यनुमितौ विशिष्टद्वयाविषयकत्वमेव
निवेश्यते । न च तर्हि ५३ कोट्युक्तातिव्याप्तिः दुर्वारा  इति वाच्यम्‌ । तद्वारणाय विशिष्टद्वय-
विषयितायां साध्यवत्ताज्ञानसमानधर्मितावच्छेदककयद्धर्मावच्छिन्नेत्यादिविशेषणे यद्धर्मे
स्वावच्छिन्नाविषयकप्रतीतिविषयतावच्छेदकतादृशधर्मावच्छिन्नाविषयकप्रतीतिविषयताव-
च्छेदकत्वरूपं तादृशधर्मान्तराघटितत्वमपि निवेशनीयम्‌ ।
201
तृतीयोऽध्यायः

[[212]]

एवं च प्रकृते यद्धर्मपदेन वह्न्यभावव्याप्यजलत्वस्यैव ग्रहणात्‌ तस्य च स्वावच्छिन्ना-
विषयक “वह्न्यभावव्याप्यवान्‌ ह्रदः” इत्याकारकप्रतीतिविषयतावच्छेदकवह्न्यभावव्याप्यत्व-
रूपधर्मावच्छिन्नाविषयकप्रतीतिविषयतावच्छेदकत्वाभावात्‌ यद्धर्मपदेन वह्न्यभावव्याप्य-
जलत्वस्य स्वीकर्तुं अशक्यत्वात्‌ नातिव्याप्तिः ।
शङ्का -
उक्तस्थले जलत्वविषयिता एव तादृशपक्षतावच्छेदकावच्छिन्नविषयतानन्तःपातिनी
भवति। धर्मपदेन वह्न्यभावव्याप्यत्वमात्रग्रहणे इयं जलत्वविषयिता तादृशी भवति । परन्तु सा
विशिष्टद्वयनिरूपिता नास्ति विशिष्टद्वयं च “वह्न्यभावव्याप्यजलं, जलवद्‌ध्रदश्च” । या विषयिता
विशिष्टद्वयनिरूपिता सा अवश्यं तादृशविषयतान्तःपातिनी एव । न तदनन्तःपातिनी अतः
विशिष्टद्वयविषयितायां तादृशविषयितानन्तःपातित्वं कथम्‌ ।
समाधानम्‌ -
उक्तदोषवारणाय विशिष्टद्वयविषयितायां तादृशविषयितानन्तःपातिविषयता
सामानाधिकरण्यमेव निवेश्यते एवं तादृशविषयितानन्तःपातिनी विषयिता भवति जलत्वविषयिता
तत्सामानाधिकरण्यस्य वह्न्यभावव्याप्यजल, जलवद्‌ध्रदात्मकविशिष्टद्वयविषयितायां सत्वात्‌
न दोषः ।
शङ्का -
अत्र विरोध्यनुमितौ साक्षात्तादृशविषयितानन्तःपातिविषयताशून्यत्वमेव निवेश्यतां किमर्थं
विशिष्टद्वयेति ।
202
तृतीयोऽध्यायः

[[213]]

समाधानम्‌ -
विशिष्टद्वयविषयितायाम्‌ इदं विशेषणं नास्ति चेत्‌ पक्षावृत्तित्वव्याप्यवत्साध्ये सत्प्रतिपक्षे
अव्याप्तिः । तत्र “वह्नित्वव्यापकह्रदावृत्तित्वसमानाधिकरणवह्नित्ववान्‌ वह्निः” इत्याकारकः
सत्प्रतिपक्षनिश्चयः वक्तव्यः । तत्र विरोध्यनुमितिः भवति “वह्निः पक्षावृत्तिः” इत्याकारिका ।
तत्र च तादृशविषयितानन्तःपातिनीभूतवृत्तित्वविषयिताशालित्वमेव अस्ति न तु तच्छून्यत्वम्‌
इति अव्याप्तिः स्यात्‌ ।  अतः विशिष्टद्वयेति वक्तव्यम्‌ । तथा सति द्वितीयविषयितायां
स्वविषयिताशून्यत्वस्य निविष्टत्वात्‌ वह्नित्वावच्छिन्नविषयताविशिष्टपक्षावृत्तित्वविशिष्ट-
वह्नित्वावच्छिन्नविषयतायाः विशिष्टद्वयविषयतापदेन स्वीकर्तुं अशक्यत्वात्‌ नाव्याप्तिः।
सप्तपञ्चाशत्कोटिः -
एवं सति “घटः गगनाभाववदभाववत्कालीनगगनवान्‌” इत्यत्र तादृशगगनाभाव-
व्याप्यवद्‌घटे अव्याप्तिः दुर्वारा । यतो हि तत्र तादृशविषयितानन्तःपातिनी या विशिष्टद्वयविषयिता
तच्छून्यत्वं नास्ति । तत्र धर्मपदेन गगनाभावत्वस्य ग्रहणे तद्धर्मावच्छिन्नविषयितानिरूपित-
घटत्वावच्छिन्नविषयितान्तानन्तःपातिनी भवति अभावत्वादिविषयिता तच्छालित्वस्यैव
विरोध्यनुमितौ सत्वात्‌ विशिष्टद्वयविषयिताशून्यत्वविरहात्‌ अव्याप्तिः स्यात्‌ ।
अतः तद्वारणाय यः यः तादृशः धर्मः तत्तद्‌धर्मावच्छिन्नविषयतानिरूपितपक्षतावच्छेदका-
वच्छिन्नविषयतान्तःपातित्वाभावकूटवत्वमेव तदनन्तःपातित्वम्‌ इत्यनेन विवक्षितम्‌ । तथा सति
नाव्याप्तिः तादृशधर्मपदेन यथा गगनाभावत्वं गृह्यते तद्वत्‌ गगनाभाववदभाववत्कालीन-
गगनाभावत्वस्यापि ग्रहणसम्भवात्‌ तद्धर्मावच्छिन्नप्रकारतानिरूपितघटत्वावच्छिन्नविषयतान्तः-
पातित्वस्यैव विशिष्टद्वयविषयितायां सत्वात्‌ तदन्तःपातित्वाभावकूटवत्वविरहात्‌ नाव्याप्तिः।
203
तृतीयोऽध्यायः

[[214]]

एवं सति पूर्वोक्तातिव्याप्तिः तदवस्था । तत्र वह्न्यभावव्याप्यजलत्वस्यापि धर्मपदेन
स्वीकर्तुं शक्यत्वात्‌ तदवच्छिन्नप्रकारतानिरूपितह्रदत्वावच्छिन्नविषयतान्तःपातित्वम्‌ एव जलत्व-
विषयितायाम्‌ अस्ति । न तु तादृशविषयतान्तःपातित्वाभावकूटवत्वम्‌ इति अतिव्याप्तिः ।
अत्र मूले एतादृशपरिष्कारस्य परिष्कारः उक्तः सः तत्रैव ज्ञेयः ।
शङ्का -
उक्तातिव्याप्तिवारणाय विरोध्यनुमितौ स्वीयपक्षतावच्छेदकावच्छिन्नविशेष्यतानिरूपित-
प्रकारतावच्छेदकं यत्‌ साध्यवत्ताज्ञानसमानधर्मितावच्छेदककयद्धर्मावच्छिन्नप्रकारताशालिज्ञानं
स्वसमानधर्मितावच्छेदककसाध्यवत्ताज्ञानसामान्यप्रतिबध्यं तद्धर्मावच्छिन्नाविषयकप्रतीति-
विषयतावच्छेदकः यः तादृशः धर्मः तदवच्छिन्नप्रकारतानिरूपितपक्षतावच्छेदकावच्छिन्न-
विशेष्यत्वानिरूपकत्वं विशेषणं दीयते । तथा सति पूर्वोक्तस्थले नातिव्याप्तिः । तथाहि - अत्र
तादृशं रूपं भवति वह्न्यभावव्याप्यजलत्वं तदवच्छिन्नाविषयकप्रतीतिविषयतावच्छेदकत्वस्य
वह्न्यभावव्याप्यत्वे सत्वेऽपि तत्र तादृशत्वविरहात्‌ । एवं यदि प्रकारतावच्छेदकधर्मपदेन
वह्न्यभावव्याप्यत्वं गृह्यते तदा तदवच्छिन्नाविषयकप्रतीतिविषयतावच्छेदकत्वं वह्न्यभाव-
व्याप्यजलत्वे विरहात्‌ नातिव्याप्तिः ।
समाधानम्‌ -
एवमपि “जलवद्‌ध्रदः वह्न्यभावव्याप्याभावव्याप्यवह्निमान्‌” इत्यत्र वह्न्यभावव्याप्य-
जलव्याप्यवज्जलवद्‌ध्रदे अतिव्याप्तिः दुर्वारा । तत्र प्रकारतावच्छेदकधर्मपदेन वह्न्यभाव-
व्याप्यत्वस्य वा वह्न्यभावव्याप्यजलत्वस्य वा ग्रहणे तदवच्छिन्नाविषयकप्रतीतिविषयता-
वच्छेदकत्वं जलत्वविषयतायां वक्तव्यं परन्तु जलत्वविषयतायां तादृशत्वं नास्ति । “जलवान्‌
204
तृतीयोऽध्यायः

[[215]]

जलवद्‌ध्रदः” इत्यादिज्ञानानां जलवद्‌ध्रदः तादृशवह्निमान्‌ इत्यादि साध्यवत्ताज्ञानप्रतिबध्यत्वा-
भावात्‌ अन्यधर्ममादाय अतिव्याप्तिः ।
अष्टपञ्चाशत्कोटिः -
पक्षसाध्यवैशिष्ट्यग्राह्यनुमितित्वव्यापकतद्धर्मावच्छिन्नप्रतिबध्यतावच्छेदक-
विषयित्वावच्छिन्नप्रतिबन्धकतानिरूपितप्रतिबध्यतायां तद्धर्मावच्छिन्नप्रतिबध्यताव्याप्यप्रकारता-
निरूपितविशेष्यतानिरूपितयद्विषयितायाः स्वावच्छिन्नत्व, स्वनिरूपकतावच्छेदकरूपावच्छिन्ना-
विषयकप्रतीतिविषयतावच्छेदकरूपावच्छिन्ननिरूपकताकविषयित्वाव्यापकत्वोभयं वर्तते
तद्विषयित्वावच्छिन्नानुमितिनिष्ठजन्यतानिरूपितजनकतावच्छेदकत्वं विशेष्यदलार्थः ।
एवं च “वह्न्यभावव्याप्याभाववद्‌वह्निमत्कालीनो जलवान्‌ ह्रदः वह्निमान्‌” इत्यत्र
पूर्वोक्तस्थले च न वह्न्यभावव्याप्यजलव्याप्यवत्तादृशह्रदे अतिव्याप्तिः । उक्तविशेष्य-
दलाभावात्‌। तथाहि तत्र पक्षसाध्यवैशिष्ट्यावगाह्यनुमितित्वव्यापकवह्न्यभावव्याप्याभाव-
वद्‌वह्निमत्कालीनत्व, जलवत्व, ह्रदत्व एतत्‌ त्रितयावच्छिन्नविशेष्यतानिरूपितवह्नित्वावच्छिन्न-
प्रकारताकबुद्धित्वावच्छिन्नप्रतिबध्यतावच्छेदकविषयित्वावच्छिन्नप्रतिबन्धकतानिरूपितप्रतिबध्यता
वह्न्यभावव्याप्यजलत्वावच्छिन्नप्रकारताकतादृशह्रदत्वावच्छिन्नविशेष्यकज्ञाने वर्तते
प्रकृतानुमितेः वह्न्यभावव्याप्याभावावच्छेदकतया गृहीतवह्निप्रकारकनिश्चयत्वेन वह्न्यभाव-
व्याप्यजलप्रकारकज्ञानप्रतिबन्धकत्वात्‌ । तत्र च प्रतिबध्यतायां पक्षसाध्यवैशिष्ट्याव-
गाहिबुद्धित्वावच्छिन्नप्रतिबध्यताव्याप्यप्रकारतानिरूपिततादृशह्रदत्वावच्छिन्नविशेष्यता-
निरूपितविषयितावच्छिन्नत्वं यद्दपि वर्तते । तथापि तादृशविषयितानिरूपकतावच्छेदकरूपा-
वच्छिन्नाविषयकप्रतीतिविषयतावच्छेदकरूपावच्छिन्ननिरूपकताकविषयितारूपविशिष्टान्तर-
205
तृतीयोऽध्यायः

[[216]]

विषयित्वाव्यापकत्वं नास्ति । तथाहि जलत्वाघटितवह्न्यभावव्याप्यवत्तादृशह्रदत्वावच्छिन्न-
निरूपकताकविषयितायाः विशिष्टान्तरविषयितापदेन धर्तुं शक्यतया तदव्यापकत्वस्य
तादृशप्रतिबध्यतायां विरहात्‌ नातिव्याप्तिः ।
ह्रदो वह्निमान्‌ इत्यत्र घटकालीनवह्न्यभावाभाववदवृत्तिमद्‌ध्रदे अतिव्याप्तिवारणाय पूर्वं
प्रतिबध्यताविशिष्टप्रकारतेत्यत्र वैशिष्ट्यघटकस्ववृत्तिभेदप्रतियोगितावच्छेदकत्वम्‌ अन्यत्‌
निवेशनीयम्‌ इति उक्तम्‌ । तथा सति अभावः अभाववृत्तित्वव्यापकगगनाभावकालीनगगनवान्‌
इत्यत्र अभावावृत्तित्वव्याप्यवद्‌गगने अव्याप्तिः आगता । प्रकृतपरिष्कारे कृते सति
नोक्तदोषद्वयमपि। तथाहि - प्रकृतलक्षणे पक्षसाध्यवैशिष्ट्यावगाहिबुद्धित्वावच्छिन्नप्रतिबध्यता-
वच्छेदकविषयित्वावच्छिन्नप्रतिबन्धकतानिरूपितप्रतिबध्यतायां विशिष्टान्तरविषयित्वाव्यापकत्वं
विशेषणम्‌ । एवं च घटकालीनवह्न्यभाववद्‌ध्रदत्वावच्छिन्ननिरूपकताकविषयितानिरूपकता-
वच्छेदकरूपावच्छिन्नाविषयकप्रतीतिविषयतावच्छेदकीभूतवह्न्यभाववद्‌ध्रदत्वावच्छिन्ननिरूप-
कताकविषयिताव्यापकत्वस्यैव तादृशप्रतिबध्यतायां सत्वात्‌ घटकालीनवह्न्यभावाभाव-
वदवृत्तिमद्‌ध्रदे अतिव्याप्तिः नास्ति । एवं च तद्वारणाय कृतपरिष्कारस्य इदानीम्‌ अनावश्यकत्वेन
तत्परिष्कारप्रयुक्त अभावपक्षकविशिष्टगगनसाध्यकस्थलीयसत्प्रतिपक्षाव्याप्तिरपि नास्ति ।
नवपञ्चाशत्कोटिः -
एवमपि वह्न्यभाववत्सुन्दरवह्न्यभाववत्कालीनपर्वतः सुन्दरवह्न्यभाववान्‌ इत्यत्र
सुन्दरवह्निव्याप्यवत्तादृशपर्वते अव्याप्तेः । तत्र तादृशपर्वतत्वावच्छिन्नविशेष्यकसुन्दरवह्न्य-
भावत्वावच्छिन्नप्रकारकबुद्धित्वावच्छिन्नप्रतिबध्यतावच्छेदकविषयित्वावच्छिन्ना या वह्न्यभाववान्‌
सुन्दरवह्न्यभाववान्‌ इति निश्चयविशिष्टनिश्चयत्वावच्छिन्नप्रतिबन्धकता तन्निरूपितप्रतिबध्यतायां
206
तृतीयोऽध्यायः

[[217]]

विशिष्टान्तरभूतवह्निमत्तादृशपर्वतत्वावच्छिन्ननिरूपकताकविषयिताव्यापकत्वस्यैव सत्वात्‌
तदव्यापकत्वाभावात्‌ भवति अव्याप्तिः ।
षष्टिकोटिः -
सुन्दरवह्न्यभाववति वह्न्यभावः अव्याप्यवृत्तिः इति ज्ञानकालेऽपि तादृशपर्वते
सुन्दरवह्न्यभाववत्तानिश्चयस्य प्रतिबन्धकत्वं वक्तव्यम्‌ । परन्तु इदं प्रतिबन्धकत्वं न निश्चयविशिष्ट-
निश्चयत्वावच्छिन्नम्‌ । यतो हि वह्न्यभावावच्छेदकतया सुन्दरवह्न्यभावमवगाहमाने निश्चये
सुन्दरवह्न्यभावव्यापकत्वं वह्न्यभावांशे संसर्गतया, सुन्दरवह्न्यभाववति वह्न्यभावस्य संसर्गतया
भासमानायां दैशिकविशेषणतायां प्रतियोगिवैयधिकरण्यस्य निविष्टत्वे, तद्‌घटितव्यापक-
त्वावगाहिनः उक्तनिश्चयस्य या सुन्दरवह्निमत्ताबुद्धिप्रतिबन्धकता तस्यां वह्न्यभावधर्मिका-
व्याप्यवृत्तित्वग्रहस्य उत्तेजकतया तत्काले तादृशपर्वते तादृशवह्निमत्ताज्ञानोत्पादनं निराबाधम्‌।
परन्तु ज्ञानोत्पादः न अनुभवसिद्धः । अतः तादृशानुत्पत्तिनिर्वाहाय सुन्दरवह्न्यभाववान्‌
तादृशपर्वतः इत्याकारकनिश्चयस्य तदभाववत्तानिश्चयविधया प्रतिबन्धकत्वम्‌ अवश्यं वाच्यम्‌।
एवं च प्रकृतानुमितित्वव्यापकप्रतिबध्यतावच्छेदकविषयित्वावच्छिन्नप्रतिबन्धकतानिरूपित-
प्रतिबध्यताविशिष्टेत्यत्र प्रतिबन्धकतापदेन उक्तप्रतिबन्धकत्वस्वीकारे तन्निरूपितप्रतिबध्यतायां
केवलवह्निमत्तादृशपर्वतरूपविशिष्टान्तरविषयित्वाव्यापकत्व, सुन्दरवह्निमत्तादृशपर्वतत्वा-
वच्छिन्ननिरूपकताकविषयित्वावच्छिन्नत्वोभयं सुलभमिति समन्वयः नाव्याप्तिः ।
एकषष्टिकोटिः -
पूर्वोक्ताव्याप्तिः नास्ति यदि सुन्दरवह्न्यभावव्यापकताघटकतया प्रतियोगिवैयधि-
करण्यस्य निवेशः क्रियते । परन्तु तत्र व्यापकत्वं प्रतियोगिवैयधिकरण्याघटितमेव निवेश्यते
207
तृतीयोऽध्यायः

[[218]]

चेत्‌ अव्याप्तिः तदवस्था भवति । तत्र सुन्दरवह्न्यभाववति वह्न्यभावः अव्याप्यवृत्तिः
इत्याकारकाव्याप्यवृत्तित्वग्रहस्य ज्ञानवैशिष्ट्यावच्छिन्नप्रतिबन्धकतायाम्‌ उत्तेजकत्वाभावात्‌।
प्रतियोगिवैयधिकरण्याघटितव्यापकतावगाहिनिश्चयनिष्ठप्रतिबन्धकतायाम्‌  अव्याप्यवृत्तित्वग्रहस्य
अनुत्तेजकत्वात्‌।  एवं तेनैव प्रतिबन्धकत्वेन अनुमित्यनुत्पादोपपत्तौ प्रतिबन्धकत्वान्तरे मानाभावात्‌
पूर्वोक्तरीत्या ईदृशप्रतिबन्धकतानिरूपितप्रतिबध्यतायां विशिष्टान्तरविषयित्वाव्यापकत्वाभावात्‌
भवति अव्याप्तिः।
शङ्का -
वृत्तेः अव्याप्यवृत्तित्वे वृत्तिमतः व्याप्यवृत्तित्वं सिद्धान्ते नाङ्गीक्रियते स्पष्टमिदं सिद्धान्त-
लक्षणदीधितौ । एवं च संयोगेन द्रव्यं सर्वं अव्याप्यवृत्ति एव । वह्निरपि तुल्ययुक्त्या
अव्याप्यवृत्तिः। अतः तत्र अन्यदेव प्रतिबन्धकत्वं वाच्यं तथा सति विशिष्टान्तरविषयित्वा-
व्यापकत्वसत्वात्‌ नाव्याप्तिः ।
समाधानम्‌ -
एवमपि द्रव्यत्वाभाववद्‌गुणभिन्नद्रव्यत्वाभाववत्कालीनः पर्वतः गुणभिन्नद्रव्यत्वाभाववान्‌
इत्यत्र गुणभिन्नद्रव्यत्वव्याप्यवत्तादृशपर्वते अव्याप्तिः दुर्वारा । उक्तानुमितेः “गुणभिन्नद्रव्यत्ववान्‌
तादृशपर्वतः” इत्याकारकबाधनिश्चयं प्रति प्रतिबन्धकत्वात्‌ तन्निरूपिततथाविधबुद्धिनिष्ठ-
प्रतिबध्यतायां द्रव्यत्ववत्पर्वतरूपविशिष्टान्तरविषयित्वाव्यापकत्वं नास्ति इति कृत्वा
गुणभिन्नद्रव्यत्वव्याप्यवत्तादृशपर्वते अव्याप्तिः । अत्र बाधबुद्धिः, तादृशद्रव्यत्वप्रकारिका  द्रव्यत्वं
च न अव्याप्यवृत्ति इति बोध्यम्‌ ।
208
तृतीयोऽध्यायः

[[219]]

द्विषष्टिकोटिः -
उक्ताव्याप्तिवारणाय यद्रूपावच्छिन्ननिरूपकताकविषयितायां साध्यतावच्छेदकावच्छिन्न-
व्याप्यत्वावच्छिन्नप्रकारतानिरूपितपक्षतावच्छेदकावच्छिन्नविशेष्यताशाल्यनुमितित्वव्यापक-
प्रतिबन्धकतानिरूपितप्रतिबध्यताविशिष्टविषयित्वावच्छिन्नजन्यतानिरूपितजनकत्व, विशिष्ट-
पक्षसाध्यग्रहत्वाव्यापकपक्षसाध्यवैशिष्ट्यावगाहिग्रहत्वव्यापकप्रतिबध्यतानिरूपितप्रतिबन्धकत्व
एतदुभयानतिरिक्तवृत्तित्वं निवेश्यते । वैशिष्ट्यं पूर्वोक्तं ग्राह्यम्‌ ।
अत्र परिष्कारे विशिष्टान्तरविषयित्वाव्यापकत्वं साध्यव्याप्यवत्पक्षानुमितित्वव्यापक-
प्रतिबन्धकतानिरूपितप्रतिबध्यतायामेव निवेश्यते । न तु पक्षे साध्यवैशिष्ट्यावगाहि अनुमितित्व-
व्यापकप्रतिबध्यतावच्छेदकविषयित्वावच्छिन्नप्रतिबन्धकतानिरूपितप्रतिबध्यतायां इति विशेषः।
एवं च नाव्याप्तिः । सुन्दरवह्न्यभावत्वावच्छिन्नव्याप्यत्वावच्छिन्नप्रकारतानिरूपित-
तादृशपर्वतत्वावच्छिन्नविशेष्यताशाल्यनुमितित्वव्यापकप्रतिबन्धकतानिरूपितप्रतिबध्यतायां
“तादृशपर्वतः सुन्दरवह्निमान्‌” इत्याकारकज्ञाननिष्ठायां वह्निमत्तादृशपर्वतरूपविशिष्टान्तर-
विषयिताव्यापकत्वं नास्ति इति तदव्यापकत्वसत्वात्‌ नाव्याप्तिः ।
एवं पूर्वं “वह्न्यभाववद्‌वह्न्यभावव्याप्यव्याप्यवत्कालीनह्रदः वह्न्यभावव्याप्याभाव-
व्याप्यवह्निमान्‌” इत्यत्र वह्न्यभावव्याप्यव्याप्यवत्तादृशह्रदे अतिव्याप्तिवारणाय प्रकारतायां
प्रतिबध्यतावैशिष्ट्यं निवेशितम्‌ । तदिदानीं नावश्यकम्‌ । तद्विनापि तत्र अतिव्याप्तिवारण-
सम्भवात्‌ ।  तथाहि - वह्न्यभावव्याप्याभावव्याप्यवह्नित्वावच्छिन्नप्रकारकतादृशह्रदत्वावच्छिन्न-
विशेष्यकानुमितित्वव्यापकप्रतिबन्धकतानिरूपितप्रतिबध्यता न “वह्न्यभावव्याप्यवान्‌ तादृश-
ह्रदः” इत्याकारकबुद्धिनिष्ठा अपि तु “वह्न्यभाववान्‌ तादृशह्रदः” इत्याकारकबुद्धिनिष्ठैव।
209
तृतीयोऽध्यायः

[[220]]

अतः तदवच्छेदकत्वं  वह्न्यभावव्याप्यवत्तादृशह्रदत्वावच्छिन्ननिरूपकताकविषयितायां नास्तीति
कृत्वा अतिव्याप्तिवारणसम्भवे प्रकारतायां प्रतिबध्यतावैशिष्ट्यं नावश्यकम्‌।
त्रिषष्टिकोटिः -
एवं सति “वह्न्यभाववत्सुन्दरवह्न्यभावव्याप्यवत्कालीनपर्वतः सुन्दरवह्न्यभाववान्‌”
इत्यत्र सुन्दरवह्निव्याप्यवत्तादृशपर्वते अव्याप्तिः दुर्वारा । “तत्र सुन्दरवह्निमान्‌ तादृशपर्वतः”
इत्याकारकबाधनिश्चयं प्रति “वह्न्यभाववान्‌ सुन्दरवह्न्यभावव्याप्यवान्‌” इति निश्चयविशिष्ट-
“सुन्दरवह्न्यभावव्याप्यवांश्च  तादृशपर्वतः” इति निश्चयत्वेन “सुन्दरवह्न्यभावव्याप्यवान्‌
तादृशपर्वतः” इत्याकारकसाध्यव्याप्यवत्तानिश्चयस्य प्रतिबन्धकत्वात्‌ । सुन्दरवह्निमत्तादृशपर्वत-
विषयकनिश्चयनिष्ठप्रतिबध्यतायां वह्निमत्तादृशपर्वतरूपविशिष्टान्तरविषयित्वव्यापकत्वस्यैव
सत्वात्‌ तदव्यापकत्वाभावात्‌ भवति अव्याप्तिः ।
एवं वह्न्यभावव्याप्याभाववद्‌वह्निव्याप्यवत्कालीनः वह्न्यभाववद्‌वह्न्यभावव्याप्यव्याप्य-
वत्कालीनह्रदः वह्न्यभावव्याप्याभावव्याप्यवह्निमान्‌ इत्यत्र वह्न्यभावव्याप्यव्याप्यवत्तादृशह्रदे
महाविशिष्टे अतिव्याप्तिः दुर्वारा । तथाहि “वह्निव्याप्यवान्‌ तादृशह्रदः” इत्याकारको-
न्नेयविषयकज्ञानं प्रति “वह्निव्याप्यवान्‌ वह्न्यभावव्याप्याभाववान्‌” इति निश्चयविशिष्टवह्नि-
व्याप्यवांश्च तादृशह्रदः” इत्याकारकनिश्चयत्वेन साध्यव्याप्यवत्तानिश्चयस्य प्रतिबन्धकत्वात्‌
तादृशोन्नेयविषयकनिश्चयनिष्ठप्रतिबध्यतायां विशिष्टान्तरविषयिताव्यापकत्वविरहात्‌ भवति
अतिव्याप्तिः ।
210
तृतीयोऽध्यायः

[[221]]

चतुष्षष्टिकोटिः -
उक्तदोषाणां वारणाय साध्यतावच्छेदकावच्छिन्नप्रतियोगिताकाभाववद्‌वृत्तित्वनिष्ठा या
प्रतियोगित्वसंबन्धावच्छिन्ना प्रकारता तद्विशिष्टप्रकारतानिरूपितपक्षतावच्छेदकावच्छिन्नविशेष्यता-
शालिनिश्चयत्वव्यापकप्रतिबन्धकतानिरूपितप्रतिबध्यत्वं विरोध्यनुमितौ विशेषणम्‌ । अत्र
“साध्याभाववदवृत्तिमान्‌ पक्षः” इत्याकारकज्ञानस्य प्रतिबन्धकत्वम्‌ उच्यते । तत्र साध्याभाव-
वन्निरूपितवृत्तितावच्छेदकसंबन्धः एवं “वृत्तिमान्‌ पक्षः” इत्यत्र वृत्तिनिष्ठप्रकारतावच्छेदक-
संबन्धः च एकः ग्राह्यः ।  तदेव प्रकारतावैशिष्ट्यघटकसंबन्धतया सूचितम्‌ ।
एवं च नोक्ताव्याप्तिः तत्र ज्ञानवैशिष्ट्यावच्छिन्नप्रतिबन्धकतायाम्‌ उक्तनिश्चयत्व-
व्यापकत्वासत्वात्‌ । अन्यादृशप्रतिबन्धकतायाः एव तथात्वात्‌ तदादाय समन्वयः ।
पञ्चषष्टिकोटिः -
एवं सति अभावः वह्न्यभावव्याप्यद्रव्यत्वाभावाभाववद्‌वृत्तित्ववत्कालीनवह्निमान्‌ इत्यत्र
वह्न्यभावव्याप्यद्रव्यत्वाभावव्याप्यद्रव्यत्वाभाववदभावे अतिव्याप्तिः । अत्र विरोध्यनुमितिपदेन
“वह्न्यभावव्याप्यद्रव्यत्वाभाववान्‌ अभावः” इत्याकारकानुमितिरेव ग्राह्या । तत्र उक्तविशेषणम्‌
अस्ति । तथाहि “साध्याभाववदवृत्तिमान्‌ पक्षः” इत्याकारकनिश्चयस्य साध्यतावच्छेदककोटि-
घटक“वह्न्यभावव्याप्यद्रव्यत्वाभावाभाववान्‌ वृत्तित्वान्‌” इति निश्चयविशिष्टवृत्तित्ववांश्च
अभावः”इत्याकारकनिश्चयत्वेन “वह्न्यभावव्याप्यद्रव्यत्वाभाववान्‌ अभावः” इत्याकारक-
विरोध्यनुमितिं प्रति प्रतिबन्धकत्वात्‌ भवति अतिव्याप्तिः । अत्र उक्तविशिष्टविषयकनिश्चयस्य
द्रव्यत्वाभावव्यापकः वह्न्यभावः इति निश्चयविशिष्ट“द्रव्यत्वाभाववांश्च अभावः” इति निश्चयत्वेन
प्रकृतानुमितिप्रतिबन्धकत्वात्‌ सत्यन्तदलाक्रान्तत्वमपि भवति इति ज्ञेयम्‌ ।
211
तृतीयोऽध्यायः

[[222]]

षष्ठषष्टिकोटिः -
तत्र ज्ञानवैशिष्ट्यावच्छिन्नप्रतिबन्धकतायां साध्याभाववदवृत्तित्वविषयकग्रहत्वा-
व्यापकत्वं निवेश्यते । तथासति नोक्तातिव्याप्तिः । तत्र प्रतिबन्धकता साध्याभाववदवृत्तित्व-
विषयकग्रहत्वव्यापिका एव गृहीता न तु तदव्यापिका । अतः न दोषः ।
सप्तषष्टिकोटिः -
एवं सति अभावः वह्निमद्‌वृत्तित्ववत्कालीनवह्निमान्‌ इत्यत्र वह्न्यभावव्याप्यवदभावे
अव्याप्तेः । तत्र विरोध्यनुमितिपदेन वह्न्यभाववान्‌ अभावः इत्याकारकानुमितिः ग्राह्या। तत्र
च साध्याभाववदवृत्तिमान्‌ इत्याकारकज्ञानप्रतिबध्यत्वमेव अस्ति । तथाहि वह्निमद्‌वृत्तित्व-
वत्कालीनवह्न्यभाववन्निरूपितवृत्तित्वाभाववद्वान्‌ अभावः” इत्याकारकज्ञानस्य वह्निमान्‌
वृत्तित्ववान्‌ इति निश्चयविशिष्टवृत्तित्ववांश्च अभावः इति निश्चयत्वेन विरोध्यनुमितिप्रतिबन्धकत्वं
स्वीक्रियते । एवं अवच्छेदकधर्मदर्शनीयप्रतिबन्धकतयैव उपपत्तौ अन्यादृशप्रतिबन्धकतायां
मानाभावात्‌ । तत्र प्रतिबन्धकतायां साध्याभाववदवृत्तित्वग्रहत्वव्यापकत्वमेव अस्ति इति
अव्यापकत्वाभावात्‌ भवति अव्याप्तिः।
अष्टषष्टिकोटिः -
उक्ताव्याप्तिवारणाय ५२ कोट्युक्तपरिष्कृतविशिष्टद्वयाविषयिकत्वमेव विरोध्यनुमिति-
विशेषणं दीयते । तथा च तेनैव परिष्कारेण अत्र अव्याप्तिः वार्यते । एवं विरोध्यनुमितौ
पूर्वोक्तविशेषणानि न सन्ति इति भाति । पूर्वोक्तस्थले विशिष्टद्वयविषयितापदेन जलव्यापक-
वह्न्यभावविषयिताविशिष्टजलवदभावविषयितायाः ग्रहणे तदविषयकत्वस्य “वह्न्यभाववान्‌
अभावः”  इत्याकारकविरोध्यनुमितौ सत्वात्‌ नाव्याप्तिः ।
212
तृतीयोऽध्यायः

[[223]]

अत्र विशिष्टद्वयविषयितायां सधर्मितावच्छेदककयद्‌धर्मावच्छिन्नवत्ताज्ञानसामान्यं
स्वसमानधर्मितावच्छेदककसाध्याभाववदवृत्तिमत्ताज्ञानसामान्यप्रतिबध्यं तद्धर्मावच्छिन्नविषयिता-
निरूपितपक्षतावच्छेदकावच्छिन्नविषयतानन्तःपातित्वं विशेषणं दीयते । यद्धर्मपदेन वह्न्यभावत्वं
गृहीतुं शक्यते । “वह्न्यभाववान्‌ अभावः, वह्न्यभाववान्‌ ह्रदः” इत्यादिज्ञानसामान्यं प्रति
वह्निव्याप्यवान्‌ अभावः, वह्निव्याप्यवान्‌ ह्रदः इत्यादिनिश्चयसामान्यस्य प्रतिबन्धकत्वम्‌ अस्ति।
अतः तद्धर्मपदग्राह्यवह्न्यभावत्वावच्छिन्नविषयतानिरूपिताभावत्वावच्छिन्नविषयतान्तःपातिनी
एव वह्न्यभाववदभावविषयता न तदनन्तःपातिनी इति कृत्वा विशिष्टद्वयविषयिता इयं गृहीतुं न
शक्यते इति नाव्याप्तिः ।
५० कोटौ साध्यवत्ताज्ञानसामान्यप्रतिबध्यत्वं निविष्टम्‌ । प्रकृते साध्याभाववदवृत्तिमत्ता-
ज्ञानसामान्यप्रतिबध्यत्वं निविष्टमिति विशेषः । अत एव ५१ कोट्युक्तातिव्याप्तिवारणमपि ।
वह्न्यभावव्याप्यजलवान्‌ तादृशह्रदः इत्याकारकज्ञानं प्रति तादृशवह्निव्याप्यवान्‌ तादृशह्रदः
इत्याकारकज्ञानस्य प्रतिबन्धकत्वविरहात्‌ नातिव्याप्तिः ।
नवषष्टिकोटिः -
एवमपि गगनं गगनाभाववदभाववत्कालीनगगनवत्‌ इत्यत्र गगनावृत्तित्वव्याप्यवद्‌गगने
अव्याप्तिः दुर्वारा । तत्र विरोध्यनुमितिपदेन “गगनं तादृशगगनावृत्ति” इत्याकारकबाधनिश्चयः
ग्राह्यः । तस्य च गगनाभाववदभाववत्‌, अभाववद्‌गगनरूपविशिष्टद्वयविषयकत्वमेव अस्ति।
तदविषयकत्वाभावात्‌ भवति अव्याप्तिः ।
एवं गगनं गगनाभाववत्प्रतियोगित्ववत्कालीनगगनवदित्यत्र गगननिष्ठाभावप्रतियोगित्व-
व्याप्यवद्गगने अव्याप्तेः । तत्र विरोध्यनुमितिः “तादृशगगननिष्ठाभावप्रतियोगिगगनं” इत्याकार-
213
तृतीयोऽध्यायः

[[224]]

कानुमितिः । तस्य च गगनाभाववत्प्रतियोगित्ववत्‌, प्रतियोगित्ववद्‌गगनरूपविशिष्टद्वय-
विषयकत्वात्‌ तदविषयकत्वाभावात्‌ भवति अव्याप्तिः ।
एवं ह्रदो वह्निमान्‌ इत्यत्र प्रमेयह्रदावृत्तित्वव्याप्यवद्‌वह्नौ अतिव्याप्तिः । ह्रदावृत्तित्वं
प्रमेयह्रदवृत्तित्वाभावापेक्षया भिन्नम्‌ । अतः घटकालीनवह्न्यभावाभाववदवृत्तिमद्‌ध्रदवारकेण
विषयितायां प्रतिबध्यतावैशिष्ट्यघटकपरिष्कारेण अस्य वारणं कर्तुं न शक्यते । अत्र विरोध्यनु-
मितिपदेन “प्रमेयह्रदावृत्तिः वह्निः” इत्याकारकानुमितिः गृहीतुं शक्यते तत्र विशिष्टद्वया-
विषयकत्वस्य सत्वात्‌ ।
अत्र “ह्रदावृत्तिः वह्निः, प्रमेयह्रदावृत्तिः वह्निः” इत्याकारकनिश्चयानां भिन्नभिन्नरूपेणैव
प्रतिबन्धकत्वम्‌ । यदि लाघवात्‌ ह्रदावृत्तित्वप्रकारकनिश्चयत्वेनैव तेषां प्रतिबन्धकत्वं स्वीक्रियते
तथा च दोषः नास्ति इत्युच्यते तदापि गगनाभाववदभाववत्कालीनगगनाभावव्याप्यवद्‌घटसंग्रहाय
अव्यापकविषयिताशून्यत्वघटितविशिष्टान्तरविषयित्वाव्यापकत्वमेव प्रतिबन्धकतायां निवेश्यते।
अन्यथा तस्य गगनाभाववदभाववद्रूपविशिष्टान्तरविषयित्वव्यापकत्वात्‌ भवति अव्याप्तिः ।
अतः प्रकृतेऽपि प्रतिबन्धकतायां ह्रदावृत्तित्वरूपविशिष्टान्तरविषयिताव्यापकत्वसत्वेऽपि
अव्यापकविषयिताशून्यज्ञानीयविशिष्टान्तरविषयित्वाव्यापकत्वसत्वात्‌ अतिव्याप्तिः तदवस्था।
अस्यैव परिष्कारस्य स्वरूपं मूले तदयमर्थः इत्यादिना उक्तम्‌ ।
शङ्का -
प्रमेयह्रदावृत्तित्वस्यापि बाधत्वम्‌ इष्टम्‌ । अतः ह्रदः वह्निमान्‌ इत्यत्र प्रमेयह्रदावृत्तित्व-
व्याप्यवद्‌वह्निः लक्ष्यः एव । तत्र लक्षणगमनं न दोषाय । प्रमेयह्रदावृत्तित्वस्य कथं बाधत्वम्‌
इति चेत्‌ उच्यते । मेयत्वविशिष्टं यत्‌ साध्याभाववद्‌वृत्तित्वं तस्य दोषत्वमेव अङ्गीकृतं
214
तृतीयोऽध्यायः

[[225]]

जगदीशतर्कालङ्कारैः । भट्टाचार्येण तु प्रतिबन्धकतान्तरविरहात्‌ दोषत्वं न स्वीकृतम्‌ । एवं च
प्रकृते प्रमेयह्रदावृत्तित्वज्ञानस्य ह्रदावृत्तित्वज्ञानस्य च पृथक्‌ पृथक्‌ प्रतिबन्धकत्वस्य
आवश्यकत्वेन बाधत्वं सम्भवति ।
समाधानम्‌ -
जगदीशस्य यत्‌ प्रमेयत्वविशिष्टव्यभिचारस्य दोषत्वकथनं तत्‌ प्रामादिकम्‌ । तेन
लक्ष्यव्यवस्था कर्तुं न शक्यते । लक्ष्यव्यवस्था तावत्‌ व्यवहारसद्भावासद्भावाधीना न तु
प्रतिबन्धकत्वसद्भावासद्भावाधीना । एवं केवलपक्षावृत्तिसाध्ये एव बाधव्यवहारः अस्ति ।
घटकालीन, प्रमेयत्वादिविशिष्टे तादृशे बाधव्यवहारः नास्ति अतः तत्‌ अलक्ष्यमेव भवति ।
एवं तेषां एकरूपेणैव प्रतिबन्धकत्वं वक्तव्यम्‌ । न तु भिन्नभिन्नरूपेण । तथाहि- ह्रदत्वावच्छिन्न-
निरूपित्वसंबन्धावच्छिन्नप्रकारताभिन्नप्रकारत्वानिरूपितवृत्तित्वत्वावच्छिन्नप्रतियोगिता-
संबन्धावच्छिन्नप्रकारतानिरूपिताभावत्वावच्छिन्नप्रकारतानिरूपितवह्नित्वावच्छिन्नविशेष्यता-
शालिनिश्चयत्वेन ह्रदावृत्तिः वह्निः प्रमेयह्रदावृत्तिः वह्निः इत्यादिनिश्चयानां प्रतिबन्धकत्वं
स्वीक्रियते। दलप्रयोजनं तु मूलोक्तं ग्राह्यम्‌ ।
अत्र प्रतिबध्यतावच्छेदकं भवति वह्नित्वावच्छिन्नप्रकारतानिरूपितह्रदत्वावच्छिन्न-
विशेष्यताशालिबुद्धित्वम्‌ । न तु केवलवह्नित्वावच्छिन्नप्रकारताशालिबुद्धित्वम्‌ । तन्मात्रस्य
तथात्वे ह्रदावृत्तिः वह्निः इत्याकारकनिश्चयदशायां “घटः वह्निमान्‌” इत्याकारकबुद्धेः अनुत्पत्तिः
स्यात्‌ । तस्याः अपि वह्नित्वावच्छिन्नप्रकारताशालित्वात्‌ । अतः तद्वारणाय पक्षविषयतायाः
अपि प्रतिबध्यतावच्छेदककोटौ निवेशः कार्यः । एवं च प्रमेयह्रदावृत्तित्वव्याप्यवद्‌वह्नौ
अतिव्याप्तिः दुर्वारा ।
215
तृतीयोऽध्यायः

[[226]]

x)  सधर्मितावच्छेदकककल्पः
सप्ततिकोटिः -
सधर्मितावच्छेदककयद्धर्मावच्छिन्नवत्ताज्ञानसामान्यं स्वसमानधर्मितावच्छेदककसाध्या-
भाववदवृत्तिमत्ताज्ञानसामान्यप्रतिबध्यं तद्धर्मावच्छिन्नविषयतानिरूपितपक्षतावच्छेदकावच्छिन्न-
विषयतानन्तःपातिनी, पक्षावृत्तिसाध्यविषयतानन्तःपातिनी, पक्षनिष्ठाभावप्रतियोगिसाध्यविषयता-
नन्तःपातिनी च या विषयता तच्छून्यत्वमेव विरोध्यनुमितौ विशेषणं दीयते ।
एवं च प्रकृते नातिव्याप्तिः । प्रमेयह्रदावृत्तिः वह्निः इत्याकारकानुमितिरेव
विरोध्यनुमितिः। तत्र पक्षावृत्तिसाध्यविषयतानन्तःपातिनी या प्रमेयत्वविषयता तच्छालित्वात्‌
तच्छून्यत्वाभावात्‌ नातिव्याप्तिः ।
एवं “ह्रदो वह्निमान्‌” इत्यत्र प्रमेयह्रदावृत्तित्वं न बाधः । तत्रातिव्याप्तिवारणाय
बाधलक्षणेऽपि यद्रूपावच्छिन्नविषयकनिश्चये उक्तविषयताशून्यत्वं निवेशनीयम्‌ । तथा सति
नातिव्याप्तिः । अत एव वह्न्यभाववज्जलवद्‌वृत्तिजलवद्‌ध्रदे नातिव्याप्तिः  तादृशविषयतानन्तः-
पातिनीविषयता भवति जलविषयता तच्छालित्वात्‌ उक्तविशिष्टविषयकनिश्चयस्य इति
तच्छून्यत्वाभावात्‌ नातिव्याप्तिः ।
एकसप्ततिकोटिः -
एवमपि ३९ कोट्युक्तातिव्याप्तिः दुर्वारा । तथाहि तत्र ह्रदत्वावच्छेदेन जलवत्वघटित-
जलवद्‌ध्रदत्वसामानाधिकरण्येन वह्निव्याप्यजलकालीनवह्निमान्‌ इत्यत्र जलव्यापकवह्न्यभावा-
भाववदवृत्तिमज्जलवद्‌ध्रदे अतिव्याप्तिः दुर्वारा । तत्र यद्धर्मपदेन जलव्यापकवह्न्यभावत्वं
गृहीतुं शक्यते । जलवद्‌ध्रदः तादृशवह्निव्याप्यवान्‌, ह्रदः वह्निव्याप्यवान्‌ इत्यादिसकलनिश्चयानां
वह्न्यभावत्वावच्छिन्नप्रकारताशालि“जलव्यापकवह्न्यभाववान्‌ ह्रदः, जलव्यापकवह्न्यभाववान्‌
216
तृतीयोऽध्यायः

[[227]]

जलवद्‌ध्रदः” इति सकलज्ञानप्रतिबन्धकत्वात्‌ । वह्न्यभावत्वावच्छिन्नप्रकारतायाः सर्वत्र
अनुगतत्वात्‌ तस्याः प्रतिबध्यतावच्छेदकत्वं सुलभम्‌ । एवं यद्धर्मपदेन जलव्यापकवह्न्य-
भावत्वस्य ग्रहणे तद्धर्मावच्छिन्नविषयतानिरूपितजलवद्‌ध्रदत्वावच्छिन्नविषयतान्तःपातिनी एव
जलव्यापकवह्न्यभावविषयिता न तदनन्तःपातिनी इति कृत्वा तादृशविषयतानन्तःपाति-
विषयिताशून्यत्वस्य “जलव्यापकवह्न्यभाववान्‌ जलवद्‌ध्रदः” इत्याकारकविरोध्यनुमितौ सत्वात्‌
तज्जनकत्वमादाय जलव्यापकवह्न्यभावाभाववदवृत्तिमज्जलवद्‌ध्रदे अतिव्याप्तिः ।
द्विसप्ततिकोटिः -
यद्धर्मे तादृशधर्मान्तराघटितत्वं विशेषणं देयम्‌ । तथा सति अतिव्याप्तिः न भवति ।
प्रकृते च तादृशधर्मान्तरं भवति केवलवह्न्यभावत्वम्‌ । “ह्रदो वह्न्यभाववान्‌, घटो वह्न्यभाववान्‌”
इत्यादिसकलवह्न्यभावप्रकारकज्ञानं प्रति स्वसमानधर्मितावच्छेदककवह्निव्याप्यवत्ताज्ञानस्य
प्रतिबन्धकत्वेन वह्न्यभावत्वे तादृशधर्मत्वस्य अक्षतत्वात्‌ । तदघटितत्वं च जलव्यापक-
वह्न्यभावत्वे नास्ति इति कृत्वा लक्षणघटकयद्‌धर्मपदेन जलव्यापकवह्न्यभावत्वस्य गृहीतुं
अशक्यत्वात्‌ केवलवह्न्यभावत्वस्य गृहीतुं शक्यत्वेऽपि तदवच्छिन्नप्रकारतानिरूपितपक्षता-
वच्छेदकावच्छिन्नविषयतानन्तःपातिनीविषयता भवति जलविषयता तच्छालित्वस्यैव
विरोध्यनुमितौ सत्वात्‌ तच्छून्यत्वविरहात्‌ नातिव्याप्तिः ।
शङ्का -
एवं सति विरोध्यनुमितौ यत्‌ विशिष्टान्तराघटितत्वम्‌ इति विशेषणं पूर्वं निविष्टं तद्‌व्यर्थं
स्यात्‌ । तथाहि- तद्धि “ह्रदः वह्निमान्‌” इत्यत्र घटकालीनवह्न्यभावाभाववदवृत्तिमद्‌ध्रदे
अतिव्याप्तिवारणाय निवेशितम्‌ । इदानीं तद्विनापि प्रकृतपरिष्कारेणैव तद्वारणं सम्भवति । तत्र
217
तृतीयोऽध्यायः

[[228]]

विरोध्यनुमितिपदेन “घटकालीनवह्न्यभाववान्‌ ह्रदः” इत्याकारकानुमितिः ग्राह्या । तत्र च
तादृशविषयतानन्तःपातिविषयिताशून्यत्वं नास्ति । यद्दपि यद्धर्मपदेन घटकालीनवह्न्यभावत्वं
स्वीकर्तुं शक्यते । तथापि प्रकृते तद्धर्मे तादृशधर्मान्तराघटितत्वस्य निविष्टत्वात्‌ घटकालीनवह्न्य-
भावत्वस्य तादृशधर्मान्तरभूतवह्न्यभावत्वरूपधर्मघटितत्वात्‌ तदघटितत्वाभावात्‌ अतिव्याप्ति-
वारणात्‌ विरोध्यनुमितौ विशिष्टान्तराघटितत्वनिवेशनं व्यर्थम्‌ ।
समाधानम्‌ -
सत्यं तस्य तद्वारणरूपप्रयोजनविरहेऽपि “वह्न्यभावः वह्निमान्‌” इत्यत्र वह्न्यभाववद्‌-
वह्न्यभावाभाववद्वृत्तिमद्‌वह्न्यभावे अतिव्याप्तिवारणाय तदावश्यकम्‌ । तथाहि  तत्र विरोध्यनुमितिः
भवति “वह्न्यभाववद्‌वह्न्यभाववान्‌ वह्न्यभावः इत्याकारकानुमितिः तत्र तादृशविषयतानन्तः-
पातिविषयताशून्यत्वम्‌ अस्ति । यद्‌धर्मपदेन वह्न्यभावत्वस्यैव गृहीतुं शक्यत्वेन तदवच्छिन्न-
विषयतानन्तःपातिविषयिताशून्यत्वस्य, तत्र सत्वात्‌ अतिव्याप्तिः । तद्वारणाय विरोध्यनुमितौ
पूर्वोक्तविशिष्टान्तराघटितत्वं विशेषणम्‌ आवश्यकम्‌ । तथा सति तस्य वह्न्यभाववद्रूपविशिष्टान्तर-
घटितत्वात्‌ नातिव्याप्तिः ।
त्रिसप्ततिकोटिः -
एवमपि “गुणः गुणवान्‌” इत्यत्र गुणावृत्तिगुणावृत्तित्वव्याप्यवद्गुणे अतिव्याप्तेः । तथाहि
तत्र विरोध्यनुमितिः भवति “गुणावृत्तिगुणावृत्तिः गुणः” इत्याकारकानुमितिः तत्र पक्षावृत्तिसाध्य-
विषयतानन्तःपातिनी कापि विषयता नास्ति इति कृत्वा तादृशविषयताशून्यत्वसत्वात्‌ एवं
प्रागुक्तविशिष्टान्तराघटितत्वस्य च सत्वात्‌ भवति अतिव्याप्तिः ।
218
तृतीयोऽध्यायः

[[229]]

चतुःसप्ततिकोटिः -
तादृशविषयतानन्तःपातित्वं नाम पक्षावृत्तित्वप्रकारतानिरूपितसाध्यतावच्छेदकाव-
च्छिन्नमुख्यविशेष्यतानन्तःपातित्वम्‌ । प्रकृते साध्यतावच्छेदकावच्छिन्नमुख्यविशेष्यता गुणे
एव पर्याप्ता तदनन्तःपातिनीविषयता भवति गुणावृत्तित्वविषयता तच्छालित्वस्यैव विरोध्यनुमितौ
सत्वात्‌ तच्छून्यत्वाभावात्‌  सा ग्रहीतुं न शक्यते इति नातिव्याप्तिः ।
पञ्चसप्ततिकोटिः -
एवमपि “सुन्दरवह्निमद्‌वह्निमत्कालीनः पर्वतः सुन्दरवह्न्यभाववान्‌” इत्यत्र सुन्दरवह्नि-
व्याप्यवत्तादृशपर्वते अव्याप्तिः दुर्वारा । तथाहि - तत्र विरोध्यनुमितिपदेन सुन्दरवह्निमान्‌
तादृशपर्वतः इत्याकारकानुमितिः ग्राह्या । परन्तु सा न तादृशविषतानन्तःपातिविषयताशून्या।
प्रकृते तादृशविषयतानन्तःपातित्वं नाम तादृशधर्मावच्छिन्नप्रकारतानिरूपितपक्षतावच्छेदकाव-
च्छिन्नमुख्यविशेष्यतानन्तःपातित्वम्‌ । प्रकृते च तादृशविषयतानन्तःपातिनी विषयता भवति
वह्निमत्तादृशपर्वतविषयता । तच्छालित्वस्यैव विरोध्यनुमितौ सत्वात्‌ तच्छून्यत्वविरहात्‌ भवति
अव्याप्तिः ।
शङ्का -
विशिष्टान्तरविषयितायां प्रतिबध्यतावच्छेदकत्वमपि निवेशनीयम्‌ । एवं च नाव्याप्तिः।
प्रकृते विशिष्टान्तरविषयितापदेन वह्निमत्तादृशविषयिता एव गृहीता तस्यां च प्रकृतानुमिति-
प्रतिबध्यतानवच्छेदकत्वसत्वेन सा विशिष्टान्तरविषयितापदेन गृहीतुम्‌ अशक्या । अतः अन्यां
विषयितामादाय समन्वयः कार्यः ।
अत एव गगनं गगनाभाववदभाववत्कालीनगगनवान्‌” इत्यत्र गगनावृत्तित्वव्याप्य-
वत्तादृशगगने नाव्याप्तिः । तथाहि तत्र विरोध्यनुमितिपदेन “गगनावृत्तितादृशगगनं” इत्याकारका-
219
तृतीयोऽध्यायः

[[230]]

नुमितिः तत्र च गगनाभाववदभाववद्रूपविशिष्टान्तरविषयिताव्यापकत्वस्यैव सत्वात्‌ अव्याप्तिः।
सा इदानीं नास्ति तादृशविशिष्टान्तरविषयिता “गगनं तादृशगगनवत्‌” इत्याकारकानुमितिप्रति-
बन्ध्यतावच्छेदिका न भवति इति अन्यां विषयतामादाय समन्वयः भवति।
समाधानम्‌ -
तदा “सुन्दरवह्निमद्‌वह्निमत्कालीनवह्न्यभाववत्सुन्दरवह्न्यभाववत्कालीनपर्वतः
सुन्दरवह्न्यभाववान्‌” इत्यत्र सुन्दरवह्निव्याप्यवत्तादृशपर्वते अव्याप्तिः दुर्वारा । तत्र या
वह्निमत्पर्वतविषयता सा प्रतिबध्यतावच्छेदिका भवति । “वह्निमान्‌ तादृशपर्वतः” इत्याकारकज्ञानं
प्रति प्रकृतानुमितेः वह्न्यभाववान्‌ सुन्दरवह्न्यभाववान्‌ इति निश्चयविशिष्टसुन्दरवह्न्यभाववांश्च
तादृशपर्वतः इति निश्चयत्वेन प्रतिबन्धकत्वात्‌ । एवं च वह्निमत्तादृशपर्वतविषयित्वाव्यापकत्व-
विरहात्‌ भवति अव्याप्तिः ।
शङ्का -
अत्र स्थले केवलवह्निमत्पर्वतः एव बाधः न सुन्दरवह्निमत्पर्वतः । बाधलक्षणेऽपि
विशिष्टान्तराघटितत्वस्य निवेशितत्वात्‌ सुन्दरवह्निमत्पर्वतस्य च वह्निमत्पर्वतरूपविशिष्टान्तर-
घटितत्वात्‌ तस्य बाधत्वं नास्ति इति केचन वदन्ति ।
समाधानम्‌ -
लक्षणं दृष्ट्‌वा लक्ष्यम्‌ इदं भवति इति निर्णयः न कर्तव्यः । लक्ष्यनिर्णयं तु प्रामाणिक-
व्यवहाराधीनः न लक्षणज्ञानाधीनः । अतः उक्तस्थले सुन्दरवह्निमत्पर्वतस्य लक्ष्यत्वं सिद्धम्‌ ।
तदुक्तं “सिद्धानुगममात्रं हि कर्तुं युक्तं परीक्षकैः इति ।
220
तृतीयोऽध्यायः

[[231]]

षड्‌सप्ततिकोटिः -
तादृशविषयतानन्तःपातित्वं विरोध्यनुमितौ इव तादृशविषयतानन्तःपातिविषयताशून्य-
ज्ञानीयत्वं विशिष्टान्तरविषयितायां निवेश्यते । एवं च लक्षणम्‌ इत्थं फलति पक्षसाध्यग्रहत्वा-
व्यापकपक्षसाध्यवैशिष्ट्यग्रहत्वव्यापकतद्धर्मावच्छिन्नप्रतिबध्यतानिरूपितप्रतिबन्धकता-
विशिष्टविषयित्वावच्छिन्न उक्तानन्तःपातिविषयिताशून्यानुमितिनिष्ठजन्यतानिरूपितजनकत्व,
तद्‌धर्मावच्छिन्नप्रतिबध्यतानिरूपितप्रतिबन्धकत्वोभयं यद्रूपावच्छिन्ननिरूपकताकविषयिता-
व्यापकं तद्रूपावच्छिन्नत्वं सत्प्रतिपक्षत्वम्‌ इति ।
पूर्वोक्तस्थले च केवलवह्निमद्विषयिता तावत्‌ तादृशविषयितानन्तःपातिविषयिता-
शून्यज्ञानीया नास्ति तादृशविषयितानन्तःपातिविषयिताशालिज्ञानीया एव इति कृत्वा
विशिष्टान्तरविषयितापदेन सा स्वीकर्तुं न शक्यते इति नाव्याप्तिः ।
सप्तसप्ततिकोटिः -
एवमपि वह्न्यभाववज्जलव्यापकवह्न्यभावसमानाधिकरणजलवत्कालीनह्रदः वह्निमान्‌
इत्यत्र जलव्यापकवह्न्यभावसमानाधिकरणजलवत्तादृशह्रदे प्रतियोगविैयधिकरण्यघटित-
व्याप्तिघटिते अतिव्याप्तिः दुर्वारा । अत्र यद्धर्मपदेन वह्निमत्तादृशह्रदविषयकबुद्धित्वमेव गृह्यते
तदवच्छिन्नप्रतिबध्यतानिरूपितप्रतिबन्धकताविशिष्टविषयित्वावच्छिन्नतादृशविषयता-
नन्तःपातिविषयिताशून्य “तादृशह्रदः वह्न्यभाववान्‌” इत्याकारकविरोध्यनुमितिनिष्ठजन्यता-
निरूपितजनकत्वं एवं वह्निमत्तादृशह्रदविषयकबुद्धित्वावच्छिन्नप्रतिबध्यता निरूपितप्रतिबन्धकत्वं
च जलव्यापकवह्न्यभावसमानाधिकरणजलवान्‌ तादृशह्रदः इत्याकारकनिश्चये सत्वात्‌ भवति
अतिव्याप्तिः । अत्र प्रतिबन्धकत्वं ज्ञानवैशिष्ट्यावच्छिन्नमेव भवति । अन्यादृशस्य “वह्न्यभावः
221
तृतीयोऽध्यायः

[[232]]

अव्याप्यवृत्तिः” इति ज्ञानकाले असम्भवात्‌ । उक्तविशिष्टविषयकनिश्चयस्य “वह्न्यभाववान्‌
जलव्यापकवह्न्यभावसमानाधिकरणजलवान्‌” इति निश्चयविशिष्ट“जलव्यापकवह्न्यभाव-
समानाधिकरणजलवांश्च तादृशह्रदः” इति निश्चयत्वेन प्रतिबन्धकत्वम्‌ ।
अष्टसप्ततिकोटिः -
सत्यन्तदलेन विरोध्यनुमितिजनकतायां तादृशप्रतिबन्धकताव्याप्यत्वमेव विवक्ष्यते।
एवं च नातिव्याप्तिः । जनकत्वं च “शैवालव्यापकवह्न्यभावसमानाधिकरणशैवालवान्‌
तादृशह्रदः”, “जलव्यापकवह्न्यभावसमानाधिकरणजलवान्‌ तादृशह्रदः” इति ज्ञानसाधारणम्‌
एकमेव । परन्तु तादृशज्ञानवैशिष्ट्यावच्छिन्नप्रतिबन्धकत्वं भिन्नं भिन्नं भवति । एवं च तादृशह्रदः
वह्निमान्‌ इति अनुमितिं प्रति “शैवालव्यापकवह्न्यभावसमानाधिकरणशैवालवान्‌ तादृशह्रदः”
इत्याकारकनिश्चयस्य प्रतिबन्धकत्वाभावात्‌ तत्र च जनकतायाः सत्वात्‌ जनकतायां
प्रतिबन्धकताव्याप्यत्वं नास्ति इति नातिव्याप्तिः ।
नवसप्ततिकोटिः -
“वह्न्यभाववत्प्रतियोगिव्यधिकरणवह्न्यभावाभाववदवृत्तिमत्कालीनह्रदः वह्निमान्‌”
इत्यत्र प्रतियोगिव्यधिकरणवह्न्यभावाभाववदवृत्तिमत्तादृशह्रदे अतिव्याप्तिः एवमपि दुर्वारा ।
उक्तस्थले “प्रतियोगिव्यधिकरणवह्न्यभावाभाववदवृत्तिमान्‌ तादृशह्रदः” इत्याकारकज्ञान-
निष्ठजनकतायां प्रतिबन्धकताव्याप्यत्वं अक्षतमेव । तथाहि - उक्तविशिष्टविषयकनिश्चयस्य
वह्न्यभाववत्‌ प्रतियोगिव्यधिकरणवह्न्यभावाभाववदवृत्तिमत्‌ इति निश्चयविशिष्टप्रतियोगिव्यधि-
करणवह्न्यभावाभाववद्‌वृत्तिमान्‌ तादृशह्रदः” इत्याकारकनिश्चयत्वेनैव प्रतिबन्धकत्वात्‌ । अत्र
प्रतिहेतूनां विशिष्टनिवेशः न कृतः इति कृत्वा न प्रतिबन्धकताभेदः । अतः प्रतिबन्धकता-
व्याप्यत्वस्य जनकतायां सत्वात्‌ भवति अतिव्याप्तिः ।
222
तृतीयोऽध्यायः

[[233]]

अशीतिकोटिः -
उक्तज्ञानीयजनकता तावत्‌ नानासंबन्धावगाहिज्ञानसाधारणी प्रतियोगिव्यधिकरण-
वह्न्यभावाभाववन्निरूपितवृत्तित्वप्रकारताविशिष्टप्रकारतानिरूपिततादृशह्रदत्वावच्छिन्न-
विशेष्यताशालिनिश्चयत्वरूपानुगतधर्मावच्छिन्ना गृह्यते । प्रकारतावैशिष्ट्यं च स्वनिरूपिताभाव-
त्वावच्छिन्नप्रकारतानिरूपितत्वस्ववृत्तिसंबन्धावच्छिन्नत्वोभयसंबन्धेन । वृत्तिः च स्वावच्छिन्नत्व-
प्रकारतानिरूपितत्वसंबन्धेन । एवं च समवायादिसंबन्धेन तादृशवह्न्यभावाभाववदवृत्ति-
प्रकारकज्ञानानाम्‌ एकरूपेण जनकत्वेऽपि तत्र संयोगादिसंबन्धघटितसाध्यवत्ताज्ञानप्रति-
बन्धकत्वाभावात्‌ । प्रतिबन्धकताशून्ये विभिन्नसंसर्गकतादृशविशिष्टविषयकज्ञाने जनकतायाः
विरहात्‌ जनकतायां प्रतिबन्धकताव्याप्यत्वं दुर्घटम्‌ इति नातिव्याप्तिः ।
एकाशीतिकोटिः -
जनकतायां प्रतिबन्धकताव्याप्यत्वं यदि निवेश्यते तर्हि व्यापकताघटितसत्प्रतिपक्षमात्रे
अव्याप्तिः दोषः । तथाहि - सिद्धान्तलक्षणे प्रतियोगिवैयधिकरण्यघटिततदघटितव्याप्तिज्ञानयोः
प्रतियोगिवैयधिकरण्यघटितव्यभिचारज्ञानप्रतिबन्धकतावच्छेदकविषयताशालित्वेन अनुगमः
कृतः। तर्हि जनकता तादृशद्विविधव्याप्तिज्ञानसाधारणी एव भवति । तथा सति प्रकृते
प्रतिबन्धकताशून्ये प्रतियोगिवैयधिकरण्यघटितव्याप्तिघटितविशिष्टविषयकनिश्चयेऽपि जनकतायाः
सत्वात्‌ जनकतायां प्रतिबन्धकताव्याप्यत्वस्य सुतरां वक्तुम्‌ अशक्यत्वात्‌ भवति अव्याप्तिः।
अत्र असम्भवः कुतः नोक्तः इति तु न ज्ञायते ।
द्व्यशीतिकोटिः -
सिद्धान्तलक्षणादिग्रन्थे प्रतियोगिवैयधिकरण्यघटिततदघटितव्याप्तिज्ञानयोः एकरूपेण
अनुमितिजनकत्वकथनं आपाततः एव न तु सः एव सिद्धान्तः । तथाहि- एकरूपेण जनकत्वं
223
तृतीयोऽध्यायः

[[234]]

नाम किं इति तु द्रष्टव्यम्‌ । तच्च प्रतियोगिवैयधिकरण्यघटितव्यभिचारज्ञानत्वावच्छिन्नप्रतिबध्यता-
निरूपितप्रतिबन्धकतावच्छेदकीभूतविषयतानिरूपितसाध्यप्रकारतानिरूपितसामानाधिकरण्य-
प्रकारतानिरूपितहेतुतावच्छेदकावच्छिन्नप्रकारतानिरूपितपक्षतावच्छेदकावच्छिन्नविशेष्यताशालि-
निश्चयत्वम्‌। ईदृशं च निश्चयत्वम्‌ अतिप्रसक्तम्‌ । अर्थात्‌ तादृशद्विविधव्याप्तिज्ञानातिरिक्तज्ञानेऽपि
ईदृशनिश्चयत्वस्य सत्वात्‌ तज्ज्ञानकाले अनुमित्यापत्तेः । तथाहि- पर्वतः वह्निमान्‌
इत्याकारकानुमितिं प्रति अवच्छेदकत्वसामान्याभाववद्‌वह्नित्वावच्छिन्नवह्निसमानाधिकरणधूमवान्‌
पर्वतः इत्याकारकज्ञानस्यापि जनकत्वं स्यात्‌ । “धूमसमानाधिकरणाभावप्रतियोगितानिरूपिताव-
च्छेदकत्ववत्‌ वह्नित्वम्‌” इत्याकारकव्यभिचारज्ञानं प्रति वह्नित्वांशे अवच्छेदकत्वसामान्या-
भावावगाहि उक्तनिश्चयस्य अवश्यं प्रतिबन्धकत्वं वाच्यम्‌ । यत्किञ्चिदवच्छेदकत्वावगाहिज्ञानं
प्रति अवच्छेदकत्वसामान्याभावावगाहिनिश्चयस्य प्रतिबन्धकत्वात्‌ । एवं च प्रतिबन्धकताव-
च्छेदकीभूततादृशवह्नित्वप्रकारतानिरूपितवह्निनिष्ठप्रकारतानिरूपितसामानाधिकरण्यप्रकारता-
निरूपितधूमप्रकारतानिरूपितपर्वतनिष्ठविशेष्यताशालित्वस्य “अवच्छेदकत्वसामान्याभाव-
वद्‌वह्नित्वावच्छिन्नवह्निसमानाधिकरणधूमवान्‌ पर्वतः” इत्याकारके व्याप्त्यविषयकनिश्चये सत्वात्‌
तस्यापि जनकत्वं स्यात्‌ जनकतावच्छेदकधर्माक्रान्तत्वात्‌ । परन्तु नेष्यते तत्‌ । तथा च
एकरूपेण प्रतियोगिवैयधिकरण्यघटिततदघटितव्याप्तिज्ञानयोः अनुमितिजनकत्वकथनं न
सिद्धान्तरीतिमनुसृत्य । एवं च न अव्याप्तिः ।
शङ्का -
उक्तनिश्चये अनुगतधर्मवारणाय प्रतिबन्धकतावच्छेदकप्रकारतायां हेतुतावच्छेदका-
वच्छिन्नप्रकारतानिरूपिताधिकरणप्रकारतानिरूपिताधेयत्वप्रकारतानिरूपिताभावप्रकारता-
224
तृतीयोऽध्यायः

[[235]]

निरूपितप्रतियोगित्वप्रकारतानिरूपितावच्छेदकत्वप्रकारतानिरूपिताभावप्रकारतानिरूपितत्वमपि
योजनीयम्‌ । प्रकृते प्रतिबन्धकतावच्छेदकीभूतवह्नित्वनिष्ठप्रकारतायां हेतुतावच्छेदकाव-
च्छिन्नेत्यादिप्रकारतानिरूपितत्वस्य  विरहात्‌  तच्छालिज्ञानस्य जनकत्वापत्तिः नास्ति । तथा
च एकरूपेणैव जनकत्वं तयोः व्याप्तिज्ञानयोः वक्तव्यम्‌ ।
समाधानम्‌ -
“वह्न्यधिकरणमहानसवृत्यभावप्रतियोगितानवच्छेदकधूमत्वावच्छिन्नधूमसमानाधि-
करणवह्निमान्‌ पर्वतः” इत्याकारकज्ञानात्‌ धूमानुमितिः दुर्वारा । धूमत्वे वह्न्यधिकरण-
महानसवृत्यभावप्रतियोगितानवच्छेदकत्वेऽपि व्याप्तिलक्षणे अधिकरणस्य अधिकरणत्वेनैव
निवेशात्‌ तादृशाधिकरणभूतायोगोलकवृत्यभावप्रतियोगितावच्छेदकत्वस्यैव धूमत्वे सत्वात्‌
तदनवच्छेदकत्वाभावात्‌ उक्तज्ञानस्य व्याप्तिज्ञानानात्मकत्वं सिद्धम्‌ । अस्यापि ज्ञानस्य
व्यभिचारग्रहप्रतिबन्धकत्वम्‌ अस्ति । वह्न्यधिकरणमहानसवृत्यभावप्रतियोगितानवच्छेदकं
धूमत्वम्‌ इति ज्ञानस्य तदभाववतानिश्चयविधया प्रतिबन्धकत्वविरहेऽपि अवच्छेदकधर्मदर्शनविधया
प्रतिबन्धकत्वात्‌ ।
शङ्का -
उक्तदोषवारणाय प्रतिबन्धकतायां ज्ञानवैशिष्ट्यानवच्छिन्नत्वं निवेश्यते । तथा च
पूर्वोक्तज्ञाननिष्ठा प्रतिबन्धकता ज्ञानवैशिष्ट्यावच्छिन्ना एव न तु तदनवच्छिन्ना इति न दोषः
इति।
समाधानम्‌ -
तथा सति उक्तदोषः यद्दपि नास्ति तथापि व्यभिचारज्ञाननिष्ठप्रतिबध्यता किंधर्मावच्छिन्ना
इति द्रष्टव्यम्‌ । सा च प्रतियोगिव्यधिकरणहेत्वधिकरणवृत्यभावप्रतियोगितावच्छेदकत्वप्रकारक-
225
तृतीयोऽध्यायः

[[236]]

साध्यतावच्छेदकविशेष्यकबुद्धित्वावच्छिन्ना इति वक्तव्यम्‌ । तथा सति प्रतियोगिवैयधिकरण्या-
घटितव्यापकतावगाहिपरामर्शस्य संग्रहः न भवति । द्वयोः व्याप्तिज्ञानयोः सङ्‌ग्रहाय खलु
अयं प्रयासः कृतः । तद्‌व्यर्थं भवति । तथाहि- प्रतिबध्यप्रतिबन्धकज्ञानयोः समानविषयकत्वस्य
विवक्षितत्वात्‌ प्रतियोगिवैयधिकरण्याघटिततादृशप्रतियोगितावच्छेदकत्वाभावावगाहिज्ञाननिष्ठ-
प्रतिबन्धकतानिरूपितप्रतिबध्यतावच्छेदककोटौ प्रयोजनविरहात्‌ प्रतियोगिवैयधिकरण्य-
विषयतायाः निवेशः न क्रियते । केवलतादृशबुद्धित्वापेक्षया प्रतियोगिवैयधिकरण्यघटिततादृश-
बुद्धित्वस्य गुरुत्वात्‌ स्वरूपसंबन्धरूपावच्छेदकत्वविरहात्‌ ।
शङ्का -
अत्र प्रतिबध्यतावच्छेदकत्वं न स्वरूपसंबन्धरूपं येन उक्तदोषः स्यात्‌ किन्तु अनतिरिक्त-
वृत्तित्वरूपमेव । तथा च न दोषः । गुरुधर्मस्यापि अनतिरिक्तवृत्तित्वरूपावच्छेदकत्वस्य
स्वीकारात्‌ इति ।
समाधानम्‌ -
तथा सति भेदवद्धेत्वधिकरणवृत्यभावप्रतियोगितानवच्छेदकत्वावगाहिज्ञानस्यापि
अनुमितिजनकताप्रसङ्गः ।
शङ्का -
इष्टापत्तिः ।
समाधानम्‌ -
तर्हि तुल्ययुक्त्या “महानसत्ववद्‌वह्निमद्‌वृत्यभावप्रतियोगितानवच्छेदकधूमत्वाव-
च्छिन्नधूमसमानाधिकरणवह्निमत्‌ अयोगोलकम्‌” इत्याकारकज्ञानादपि “धूमवदयोगोलकम्‌”
226
तृतीयोऽध्यायः

[[237]]

इति भ्रमात्मकानुमितिः स्यात्‌ । अत्रापि उक्तप्रतिबध्यतावच्छेदकविशेषणाक्रान्तधर्मावच्छिन्न-
प्रतिबध्यतानिरूपितप्रतिबन्धकत्वसत्वात्‌ ।
एवं सिद्धान्तलक्षणे प्रतियोगिवैयधिकरण्यघटितव्यापकतावच्छेदकत्वस्य एवं निष्कर्षः
कृतः भट्टाचार्यैः - “हेत्वधिकरणवृत्तिभेदप्रतियोगितानिरूपितस्वावच्छेदकावच्छिन्नाधिकरणता-
संबन्धावच्छिन्नावच्छेदकतावत्प्रतियोगितानवच्छेदकत्वम्‌” इति ।
तथा च ईदृशव्यापकताज्ञानस्य प्रतियोगिवैयधिकरण्याघटितव्यापकताघटितव्यभिचार-
ज्ञानाप्रतिबन्धकत्वेन द्वयोः व्याप्तिज्ञानयोः एकरूपेण जनकत्वकथनम्‌ आपाततः एव न तु
सिद्धान्तः इति ज्ञायते ।
शङ्का -
द्वयोः ज्ञानयोः सङ्‌ग्रहाय प्रतियोगिवैयधिकरण्यघटिततदघटितव्यभिचारद्वयावगाहि-
ज्ञानत्वमेव प्रतिबध्यतावच्छेदकम्‌ इति स्वीक्रियते तथा च यथासंख्यं प्रतिबन्धकत्वमादाय
समन्वयः भवति एवं सङ्‌ग्रहः च इति ।
समाधानम्‌ -
व्यभिचारद्वयविषयतयोः कथं निवेशः । यदि द्वित्वेन निवेशः इत्युच्यते तदा द्वित्वम्‌
एकविशिष्टापरत्वरूपम्‌ । तर्हि विशेष्यविशेषणभावे विनिगमनाविरहात्‌ गुरुधर्मावच्छिन्नकारणता-
द्वयं कल्पनीयम्‌ । तदपेक्षया द्वयोः व्याप्तिज्ञानयोः पृथक्‌ प्रतिबन्धकत्वपक्षे लघुधर्माव-
च्छिन्नकारणताद्वयम्‌ इति लाघवम्‌ ।
एवं द्वयोः विषयतयोः प्रतिबध्यतावच्छेदककोटौ निवेशोऽपि न भवति तादृशविषयितायां
प्रतिबध्यताव्याप्यत्वविरहात्‌ । कस्यापि व्यभिचारज्ञानस्य  द्विविधव्याप्तिज्ञानप्रतिबध्यत्वं
सिद्धान्तिभिः नाभ्युपगतम्‌ ।
227
तृतीयोऽध्यायः

[[238]]

एवं प्रतिबन्धकतावच्छेदककोटौ अप्रामाण्यज्ञानानास्कन्दितत्वमपि निवेशनीयं तच्च
ज्ञानव्यक्तिभेदेन भिन्नं भिन्नं भवति । तथा च तेषाम्‌ अननुगतत्वात्‌ तद्‌घटितप्रतिबन्धकत्वमपि
अननुगतमेव भवति ।
तथा च एकरूपेण प्रतियोगिवैयधिकरण्यघटिततदघटितव्याप्तिज्ञानयोः सङ्‌ग्रहः न
भवति । अतः प्रतिबन्धकताव्याप्यत्वस्य प्रतियोगिवैयधिकरण्याघटितव्यापकतावगाहिज्ञानीय-
जनकतायामक्षतत्वात्‌ नाव्याप्तिः ।
शङ्का -
जनकताव्यापकत्वं प्रतिबन्धकतायां विवक्ष्यते । व्यापकता च स्वनिरूपितप्रतिबध्यता-
वच्छेदकावच्छिन्नप्रतिबध्यतानिरूपितप्रतिबन्धकत्व, तादृशप्रतिबन्धकतावच्छेदकीभूताभावप्रति-
योग्युपहितत्वान्यतरसंबन्धेन । एवं च ईदृशव्यापकत्वविवक्षायां प्रतियोगिवैयधिकरण्य-
घटिततदघटितव्याप्तिज्ञानयोः एकरूपेण जनकत्वपक्षेऽपि अव्याप्तिः न भवति ।
अव्याप्तिवारणाय खलु पृथक्‌ पृथक्‌ प्रतिबन्धकत्वम्‌ अङ्गीकृतम्‌ । इदानीं तद्विनापि
अव्याप्तिवारणं कृतम्‌ इति केषांचित्प्रश्नः ।
अत्र स्वावच्छेदकीभूताभावप्रतियोग्युपहितत्वम्‌ इति संबन्धस्य निवेशः कुतः इति चेत्‌
अव्याप्यवृत्तित्वज्ञानकाले प्रतियोगिवैयधिकरण्यघटितव्यापकताज्ञानस्य प्रतिबन्धकत्वाभावात्‌
तत्संग्रहः न स्यात्‌ । अतः तत्सङ्‌ग्रहाय तन्निवेशः । तथा च प्रतिबन्धकतावच्छेदकीभूताभाव-
प्रतियोगि अव्याप्यवृत्तित्वज्ञानोपहितत्वात्‌ उक्तज्ञानस्य इति समन्वयः ।
समाधानम्‌ -
केषाञ्चित्‌ मतं यदुक्तं तत्‌ समीचीनं नास्ति । तथा सति ७७ कोट्युक्ते “वह्न्यभाववज्जल-
228
तृतीयोऽध्यायः

[[239]]

व्यापकवह्न्यभावसमानाधिकरणजलवत्कालीनह्रदः वह्निमान्‌” इति स्थलीये प्रतियोगिवैय-
धिकरण्यघटितव्यापकताघटितजलव्यापकवह्न्यभावसमानाधिकरणजलवत्तादृशह्रदे अतिव्याप्तिः
दुर्वारा । तत्रापि स्वावच्छेदकीभूताभावप्रतियोगि अव्याप्यवृत्तित्वज्ञानोपहितत्वसंबन्धेन
प्रतिबन्धकतायाः तस्मिन्‌ ज्ञाने सत्वात्‌ भवति अतिव्याप्तिः । अतः प्रतियोगिवैयधिकरण्य-
घटिततदघटितव्याप्तिज्ञानयोः एकरूपेण जनकत्वकथनं आपाततः एव । तथा च अव्याप्तिविरहात्‌
इदं लक्षणं निर्दुष्टमिति ।
त्र्यशीतिकोटिः -
जनकतायां प्रतिबन्धकत्वव्याप्यत्वं उच्यते चेत्‌ तुल्यवित्तिवेद्दतया प्रतिबन्धकतायां
जनकताव्यापकत्वमपि वक्तव्यम्‌ । तच्च न भवति । तथाहि- तदभावव्याप्यवत्ताज्ञानं यदि
आहार्यं स्यात्‌ तदा तस्य प्रतिबन्धकत्वविरहात्‌ प्रतिबन्धकतावच्छेदककोटौ अनाहार्यत्वम्‌ अवश्यं
निवेशनीयम्‌ । अनाहार्यत्वं च आहार्यभिन्नत्वम्‌ । आहार्यत्वं नाम किम्‌ ? न तावत्‌
इच्छाविशिष्टप्रत्यक्षत्वम्‌ । वैशिष्ट्यं च स्वविषयत्वस्वाव्यवहितोत्तरत्वोभयसंबन्धेन ।
तथा सति बाधासमानकालीनस्वविषयकेच्छाऽव्यवहितोत्तरोत्पन्नतदभावव्याप्यवत्ता-
प्रत्यक्षस्य प्रतिबन्धकत्वं न स्यात्‌ । बाधसमानकालीनस्वविषयकेच्छाकालीनतदभावव्याप्य-
वत्ताज्ञानस्यैव अप्रतिबन्धकत्वनियमात्‌ ।
अत एव केवलेच्छाजन्यत्वम्‌ आहार्यत्वम्‌ इत्यपि न । उक्तदोषात्‌ एवं चाक्षुषत्वाद्द-
वच्छिन्नविषयकेच्छाविशिष्टचाक्षुषत्वाद्दवच्छिन्नं प्रति चाक्षुषत्वाद्दवच्छिन्नविषयकेच्छायाः
कारणत्वात्‌ तस्याः  आहार्यत्वम्‌ एव स्यात्‌ इच्छाजन्यत्वस्य तत्रापि अक्षतत्वात्‌। तथा च
तस्य प्रतिबन्धकत्वं न स्यात्‌ इति भावः ।
229
तृतीयोऽध्यायः

[[240]]

नापि बाधकालीनेच्छाविशिष्टज्ञानान्यत्वम्‌ अनाहार्यत्वम्‌ । तथा सति यत्र बाधज्ञानम्‌
आहार्यं भवति तत्समानकालीनस्वविषयकेच्छानन्तरजायमानतदभावव्याप्यवत्तानिश्चयस्य
प्रतिबन्धकत्वं न स्यात्‌ तत्र उक्तानाहार्यत्वस्य असत्वात्‌ । यदि तद्वारणाय बाधज्ञानेऽपि
इच्छाविशिष्टान्यत्वं निवेश्यते चेत्‌ तर्हि तादृशेच्छानन्तरजायमानानाहार्यबाधनिश्चयकालीना-
हार्यतदभावव्याप्यवत्तानिश्चयस्य प्रतिबन्धकत्वं स्यात्‌ तत्र उक्तानाहार्यबाधनिश्चयकालीनत्वेऽपि
इच्छाविशिष्टान्यबाधज्ञानकालीनत्वविरहात्‌ ।
अतः अनाहार्यत्वम्‌ एकं दुर्वचम्‌ इति कृत्वा आहार्यव्यक्तीनां प्रत्येकं भेदः एव
प्रतिबन्धकतावच्छेदककोटौ जनकतावच्छेदककोटौ च निवेशनीयः ।
एवं च जनकतावच्छेदककोटौ तद्वत्तानिश्चयकालीनाहार्यतदभावव्याप्यवत्ता-
निश्चयवृत्तिभेदः न निवेशनीयः । तत्र अनुमितिवारणं तु बाधाभावविरहादेव । परन्तु
प्रतिबन्धकतावच्छेदककोटौ ईदृशभेदः वक्तव्यः । अन्यथा तादृशाहार्यभिन्नतदभावव्याप्यवत्ता-
ज्ञानकालेऽपि अनुमितिप्रसङ्गापत्तेः । एवं जनकताव्यापकत्वं प्रतिबन्धकतायां दुर्घटम्‌ । जनकता
तु भिन्ना भिन्ना भवति इति कृत्वा तत्र सर्वत्र प्रतिबन्धकतायाः विरहात्‌ । तथा च अव्याप्तिः ।
चतुरशीतिकोटिः -
प्रतिबन्धकतायाः जनकताव्यापकत्वं स्वरूपस्वावच्छेदकीभूतभेदप्रतियोगित्वा-
न्यतरसंबन्धेन वक्तव्यम्‌ । तथा सति उक्ताहार्यज्ञानेऽपि प्रतिबन्धकता स्वावच्छेदकीभूत
आहार्यभेदप्रतियोगित्वसंबन्धेन सत्वात्‌ । स्वरूपसंबन्धेन तदभावेऽपि अन्यतरसंबन्धघटकोक्त-
संबन्धेन सत्वात्‌ न दोषः इति ।
230
तृतीयोऽध्यायः

[[241]]

पञ्चाशीतिकोटिः -
एवमपि पूर्वोक्तप्रतियोगिवैयधिकरण्यघटितजलव्यापकवह्न्यभावसमानाधिकरण-
जलवत्तादृशह्रदे अतिव्याप्तिः दुर्वारैव । तत्र “तादृशह्रदः वह्न्यभाववान्‌” इत्याकारकानुमितिं
प्रति “जलव्यापकवह्न्यभावसमानाधिकरणजलवान्‌, शैवालव्यापकवह्न्यभावसमानाधिकरण-
शैवालवान्‌” इत्यादिनिश्चयानाम्‌ एकरूपेण जनकत्वं वक्तुं न शक्यते । तथाहि ८३कोट्युक्तरीत्या
आहार्यज्ञानानां तत्तद्‌व्यक्तिभेदानामेव जनकतावच्छेदककोटौ निवेशनीयतया एकरूपेण
जनकतापक्षे शैवालहेतुकपरामर्शविषयकनानाऽहार्यव्यक्तिभेद, जलहेतुकपरामर्शविषयकनाना-
ऽहार्यव्यक्तिभेदानां निवेशापत्या तेषां च विनिगमनाविरहात्‌ गुरुतरानन्तधर्मावच्छिन्नजनकतापत्तिः
स्यात्‌ । विभिन्नजनकतापक्षे तु लघुधर्मावच्छिन्नकतिपयजनकताः एव भवन्ति ।
गुरुधर्मावच्छिन्नजनकताप्राप्तिः तु इत्थम्‌ -
क) एकैकजनकतावच्छेदकगर्भे भेदत्रयं इति रीत्या जनकताचतुष्टयाङ्गीकारे विशेष्य-
विशेषणभावे विनिगमनाविरहेण एकैकजनकतास्थाने चतुर्विंशतिः (२४) जनकताः भवन्ति।
ख) द्वादशभेदानाम्‌ एकजनकतावच्छेदककोटौ निवेशपक्षे विनिगमनाविरहात्‌
द्वात्रिंशदधिकशतं (१३२) गुरुधर्मावच्छिन्नाः जनकताः ।
तथा च एकरूपेण जनकत्वं न सम्भवति इति कृत्वा पूर्वोक्तातिव्याप्तिः तदवस्थैव ।
षडशीतिकोटिः -
प्रतिबन्धकता भिन्नभिन्ना जनकतापि भिन्ना इति कृत्वा एकज्ञानीयप्रतिबन्धकतायाम्‌
अन्यज्ञानीयजनकता नास्ति इति प्रतिबन्धकताव्याप्यत्वं जनकतायां, जनकताव्यापकत्वं वा
प्रतिबन्धकतायां न भवति । कथञ्चिन्निवेशे पूर्वोक्तातिव्याप्तिः इत्युक्तम्‌ । इदानीं प्रतिबन्धकता
231
तृतीयोऽध्यायः

[[242]]

एकैव इति निरूप्यते । तथाहि- प्रतिबध्यप्रतिबन्धकभावलाघवात्‌ आहार्यव्यवहारानुरोधेन च
आहार्यज्ञाने अनाहार्यज्ञानव्यावृत्तविषयताविशेषः एव स्वीक्रियते । विषयताविशेषः तावत्‌
अर्वाचीनैः संशयेऽपि स्वीकृता इति न अदृष्टकल्पना । तथा च ज्ञाने आहार्यज्ञानभेदं त्यक्त्वा
प्रतिबन्धकतावच्छेदकघटकविषयतायां तत्तद्विषयताविशेषभेद एव निवेशनीयः । तथा च एकरूपेण
प्रतिबन्धकतायाः वक्तुं शक्यत्वात्‌ पूर्वोक्तस्थले नातिव्याप्तिः । प्रतिबन्धकत्ववति “शैवाल-
व्यापकवह्न्यभावसमानाधिकरणशैवालवान्‌ तादृशह्रदः” इत्याकारकज्ञाने जलहेतुकपरामर्शीय-
जनकतायाः विरहात्‌ नातिव्याप्तिः । अत्र ज्ञानवैशिष्ट्यावच्छिन्नप्रतिबन्धकत्वान्तरकल्पनं विनापि
वारणं सम्भवति ।
सप्ताशीतिकोटिः -
एकरूपेण प्रतिबन्धकता सुतरां वक्तुं न शक्यते अप्रामायज्ञानाभावस्य प्रतिबन्धकता-
वच्छेदककोटौ अवश्यं निवेशनीयतया अप्रामाण्यज्ञानानां च अननुगतत्वात्‌ तत्तद्धर्मावच्छिन्न-
प्रतियोगिताकज्ञानाभावानामेव विशिष्य निवेशात्‌ गुरुधर्मावच्छिन्नानन्तप्रतिबन्धकत्वापत्तिः ।
यदि तादृशज्ञानाभावकूटस्यैव निवेश्यत्वात्‌ न दोषः इति उच्यते ।
तदपि न भवति । तथा सति जलाभाववति जलप्रकारकत्वरूपाप्रामाण्यज्ञानकाले
शैवालहेतुकपरामर्शादनुमितिः न स्यात्‌ । इष्यते तु तत्र अनुमितिः । शैवालहेतुकपरामर्शस्य
अप्रामाण्यज्ञानानास्कन्दित्वात्‌ । परन्तु न भवति । यावदप्रामाण्यज्ञानान्तर्गतजलत्ववति जलत्व-
प्रकारकज्ञानाभावस्य तत्र विरहात्‌ ।
तथा च पृथगेव कारणता, प्रतिबन्धकता च वक्तव्या । तथा च अनुमित्यनुत्पादप्रसङ्गरूप-
दोषः नास्ति । परन्तु अतिव्याप्तिपरम्‌ अवशिष्यते ।
232
तृतीयोऽध्यायः

[[243]]

अष्टाशीतिकोटिः -
एकरूपेण जनकत्वं किञ्चित्परिष्कारेण निरूप्यते । तथाहि- धर्मविशिष्टज्ञानत्वं
जनकतावच्छेदकम्‌ । धर्मवैशिष्ट्यं च - स्वविशिष्टप्रकारताविशिष्टत्वसंबन्धेन । अत्र स्वपदेन
प्रतिहेतुतावच्छेदकधर्मः ग्राह्यः तद्विशिष्टप्रकारता भवति प्रतिहेतुप्रकारता ।  धर्मपदेन जलत्वस्य
ग्रहणे तदवच्छिन्नप्रकारतानिरूपितव्यापकत्वप्रकारतानिरूपितसाध्याभावप्रकारतानिरूपित-
सामानाधिकरण्यप्रकारतानिरूपितत्वं, एवं जलत्वावच्छिन्नत्वस्य “जलव्यापकवह्न्यभाव-
समानाधिकरणजलवान्‌ तादृशह्रदः” इति ज्ञानीयजलप्रकारतायां सत्वात्‌ सा स्वविशिष्टा
भवति।
प्रकारतावैशिष्ट्यं अप्रामाण्यज्ञानाभावस्य परिष्कारः । तत्सूचनायैव स्वनिष्ठावच्छेदक-
ताकप्रतियोगिताकभेदवत्वरूपद्वितीयसंबन्धः । तत्संबन्धघटकस्वपदेन जलनिष्ठप्रकारता ग्राह्या।
तद्विशिष्टप्रकारतापदेन जलप्रकारकत्वनिष्ठप्रकारता गृह्यते ।
तथा च अप्रामाण्यज्ञानाभावानाम्‌ ईदृशपरिष्कारेण अनुगतीकृतत्वात्‌ न दोषः ।
शङ्का -
एवं सति सामानाधिकरण्यांशे अप्रामाण्यज्ञानास्कन्दितस्य उक्तज्ञानस्य जनकत्वापत्तिः।
पूर्वपरिष्कारे तावत्‌ जलाभाववति जलप्रकारकत्वरूपाप्रामाण्यज्ञानानामेव अनुगमः कृतः न
सर्वेषाम्‌ इति ।
समाधानम्‌ -
प्रथमस्वविशिष्टप्रकारतासंबन्धघटकसामानाधिकरण्यप्रकारतानिरूपितत्वस्य स्थाने
सामानाधिकरण्यप्रकारताविशिष्टत्वम्‌ इति वक्तव्यम्‌ । वैशिष्ट्यं च निरूपितत्व, सामानाधि-
233
तृतीयोऽध्यायः

[[244]]

करण्योभयसंबन्धेन । सामानाधिकरण्यसंबन्धः तावत्‌ स्वनिष्ठावच्छेदकताकप्रतियोगि-
ताकभेदवत्व, निरूपकत्वोभयघटितः । भेदादिकं पूर्वोक्ताप्रामाण्यज्ञानपरिष्कारस्थानीयमेव ग्राह्यम्‌।
तथा च एकरूपेण जनकतायाः वक्तुं शक्यत्वात्‌ जनकताव्यापकत्वं प्रतिबन्धकतायां
नास्ति इति नातिव्याप्तिः ।
नवाशीतिकोटिः -
एवमपि अनाहार्यज्ञानसमानाकारकानियताहार्यज्ञानानां तत्तद्‌व्यक्तिभेदस्य निवेशनीयतया
गौरवं दुर्वारम्‌ । समानाकारकज्ञानेषु विषयताभेदानङ्गीकारात्‌ । यदि लाघवाय तत्‌ स्वीक्रियते
तर्हि अप्रामाण्यज्ञानानास्कन्दितत्वमपि तथैव भवतु ।
एवं विषयताविशेषमादृत्य जनकप्रतिबन्धकज्ञानयोः सङ्‌ग्रहः क्रियते चेत्‌ तर्हि सैव
विषयता जनकतावच्छेदिका, प्रतिबन्धकतावच्छेदिका इति भवतु किमर्थं निरूप्यनिरूपकभावापन्न-
विषयतायाः तदनुसरणम्‌ । अतः एकरूपेण जनकत्वादिकं न भवति इति कृत्वा पूर्वोक्ता-
तिव्याप्तिः दुर्वारैवेति ।
यदि जनकत्वादिकं एकरूपावच्छिन्नमेवेति आग्रहः स्यात्‌ तर्हि अतिव्याप्तिः नास्ति ।
अन्यत्र अतिव्याप्तिः भवति । तथाहि- अभावः वह्न्यभावव्याप्यवृत्तित्वकालीनवह्निमान्‌, अथवा
अभावः वह्न्यभाववद्‌वृत्तित्ववत्कालीनवह्निमान्‌ इत्यत्र प्रतियोगिव्यधिकरणतादृशवह्न्यभावा-
भाववदवृत्तिमदभावे अतिव्याप्तिः दुर्वारा ।
स्थलद्वयेऽपि विरोध्यनुमितिजनकतायां प्रतिबन्धकताव्याप्यत्वसत्वात्‌ । प्रथमस्थले
वह्न्यभावव्याप्यं वृत्तित्वं इति निश्चयविशिष्टवृत्तित्ववांश्च अभावः इत्याकारकनिश्चयत्वेन
प्रतिबन्धकत्वात्‌ तत्र जनकतायाः सत्वात्‌ जनकतायां प्रतिबन्धकताव्याप्यत्वम्‌ ।
234
तृतीयोऽध्यायः

[[245]]

द्वितीये तावत्‌ प्रकृतानुमितिं प्रति उक्तविशिष्टनिश्चयस्य वह्न्यभाववत्‌ वृत्तित्ववत्‌,
वृत्तित्वांश्च अभावः इति निश्चयत्वेन प्रतिबन्धकत्वात्‌ तत्र अनुगतजनकतायाः सत्वात्‌
प्रतिबन्धकतायां जनकताव्यापकत्वस्य अक्षतत्वात्‌ भवति अतिव्याप्तिः ।
शङ्का -
विशिष्टान्तरविषयित्वाव्यापकत्वस्य प्रतिबन्धकतायां निवेशे न दोषः द्वयोः
प्रतिबन्धकतयोः विशिष्टान्तरविषयिताव्यापकत्वात्‌ । अव्यापकत्वाभावात्‌ नातिव्याप्तिः इति।
उभयत्र विशिष्टान्तरविषयिता भवति केवलतादृशवह्न्यभावाभाववदवृत्तिमदभावविषयता ।
समाधानम्‌ -
विशिष्टान्तरविषयित्वाव्यापकत्वं जनकतायाम्‌ एव निवेश्यते न तु प्रतिबन्धकतायाम्‌।
अन्यथा पूर्वोक्तस्थलद्वये एव “प्रतियोगिव्यधिकरण” इत्यंशरहिततादृशवह्न्यभावाभाव-
वदवृत्तिमदभावे अव्याप्तिः स्यात्‌ ।
तस्मात्‌ उक्तपरिष्काराणां दोषघटितत्वात्‌ प्रथमकोट्युक्तवह्न्यभावव्याप्यव्याप्यवत्तादृश-
ह्रदे अतिव्याप्तिवारणप्रकारः कथं इति प्रधानपूर्वपक्षः संपन्नः ।
xi)  सधर्मितावच्छेदकककल्पः (सिद्धान्तकल्पः)
सिद्धान्तः
नवतिकोटिः -
साध्यवत्ताज्ञानसमानधर्मितावच्छेदककयद्धर्मावच्छिन्नप्रकारताशालिज्ञानसामान्यं
स्वसमानधर्मितावच्छेदककसाध्यवत्ताज्ञानसामान्यप्रतिबन्धकं तद्धर्मावच्छिन्नविषयतानिरूपित-
प्रकृतपक्षतावच्छेदकावच्छिन्नविषयतानन्तःपातिनी या तादृशधर्मावच्छिन्नप्रकारतानिरूपित-
पक्षतावच्छेदकावच्छिन्नविशेष्यताशाल्यनुमितिजनकताच्छेदिका विषयता तच्छून्यत्वं
यद्रूपावच्छिन्नविषयकनिश्चये विशेषणं दीयते ।
235
तृतीयोऽध्यायः

[[246]]

तथा च  वह्न्यभाववद्‌वह्न्यभावव्याप्यव्याप्यवत्कालीनह्रदः वह्निमान्‌ इत्यत्र वह्न्यभाव-
व्याप्यव्याप्यवत्तादृशह्रदे अतिव्याप्तिः नास्ति । अत्र यद्धर्मपदेन वह्न्यभावत्वं गृह्यते तदवच्छिन्न-
प्रकारताशालिज्ञानसामान्यं वह्न्यभाववान्‌ ह्रदः, वह्न्यभाववान्‌ घटः, इत्यादि भवति । तस्य
सर्वस्यापि वह्निमान्‌ ह्रदः, वह्निमान्‌ घटः इत्यादि स्वसमानधर्मितावच्छेदककवह्निमत्ताज्ञान-
प्रतिबन्धकत्वं वर्तते । तथा च वह्न्यभावत्वावच्छिन्नप्रकारतानिरूपितप्रकृतपक्षतावच्छेदक-
तादृशह्रदत्वावच्छिन्नविषयतानन्तःपातिनी या तादृशधर्मावच्छिन्नप्रकारतानिरूपितपक्षता-
वच्छेदकावच्छिन्नविशेष्यताशाल्यनुमितिजनकतावच्छेदिका नाम वह्न्यभावव्याप्यत्वावच्छिन्न-
प्रकारतानिरूपिततादृशह्रदत्वावच्छिन्नविशेष्यताशाल्यनुमितिजनकतावच्छेदकीभूत-
वह्न्यभावव्याप्यव्याप्यत्वावच्छिन्नप्रकारता तच्छून्यत्वस्य “वह्न्यभावव्याप्यव्याप्यवान्‌
तादृशह्रदः” इत्याकारकनिश्चये विरहात्‌ नातिव्याप्तिः ।
अत्र तादृशधर्मपदेन वह्न्यभावव्याप्यत्वस्यापि ग्रहणं सम्भवति । तदवच्छिन्नप्रकारता-
शालिज्ञानसामान्यस्य वह्निमत्ताज्ञानसामान्यप्रतिबन्धकत्वात्‌ ।
यद्दपि तादृशधर्मपदेन पुनः वह्न्यभावत्वमपि गृहीतुं शक्यते । तथा सति तस्य ग्रहणे
ह्रदो वह्निमान्‌ इत्यत्र वह्न्यभावत्वावच्छिन्नप्रकारतानिरूपितह्रदत्वावच्छिन्नविशेष्यताशालि “ह्रदः
वह्न्यभाववान्‌” इत्याकारकानुमितिजनकतावच्छेदकत्वस्य वह्न्यभावव्याप्यवद्‌ध्रदविषयतायां
सत्वात्‌ भवति सत्प्रतिपक्षासङ्‌ग्रहः ।
तथापि तादृशधर्मपदेन यथा वह्न्यभावत्वं गृहीतुं शक्यते तथा वह्न्यभावव्याप्यत्वमपि
गृहीतुं शक्यते इति कृत्वा नाव्याप्तिः ।
236
तृतीयोऽध्यायः

[[247]]

एवं वह्न्यभाववत्प्रतियोगिव्यधिकरणवह्न्यभावाभाववदवृत्तिमत्कालीनह्रदः वह्निमान्‌
इत्यत्र प्रतियोगिव्यधिकरणवह्न्यभावाभाववदवृत्तिमत्तादृशह्रदे अतिव्याप्तिरपि नास्ति । तत्र
तादृशधर्मपदेन प्रतियोगिव्यधिकरणतादृशवह्न्यभावाभाववदवृत्तित्वस्यैव ग्रहणं कर्तव्यम्‌ । परन्तु
ग्रहीतुं न शक्यते । तदवच्छिन्नप्रकारताशालिनिश्चयसामान्यान्तर्गते “वह्न्यभावः अव्याप्यवृत्तिः”
इत्याकारकज्ञानकालीने प्रतियोगिव्यधिकरणतादृशवह्न्यभावाभाववदवृत्तिमान्‌ घटः
इत्याकारकनिश्चये तादृशवह्निमत्ताज्ञानप्रतिबन्धकत्वविरहात्‌ । तथा च तादृशवह्न्यभावत्वमेव
तादृशधर्मपदेन गृह्यते तदवच्छिन्नप्रकारतानिरूपितपक्षतावच्छेदकावच्छिन्नविशेष्यता-
शालि“तादृशह्रदः वह्न्यभाववान्‌” इत्याकारकानुमितिजनकतावच्छेदकतादृशवह्न्यभावाभाव-
वदवृत्तित्वप्रकारताशालित्वस्यैव “तादृशह्रदः प्रतियोगिव्यधिकरणवह्न्यभावाभाववदवृत्तिमान्‌”
इत्याकारकनिश्चये सत्वात्‌ तच्छून्यत्वविरहात्‌ नातिव्याप्तिः ।
शङ्का -
एवं सति सत्यन्तं व्यर्थम्‌ । तादृशधर्मपदेन वह्न्यभावव्याप्यव्याप्यत्वस्य सुतरां
गृहीतुमशक्यत्वात्‌ वह्न्यभावव्याप्यत्वस्यैव गृहीतुं शक्यत्वेन तदवच्छिन्नप्रकारताशाल्यनुमिति-
जनकतावच्छेदकवह्न्यभावव्याप्यव्याप्यत्वप्रकारताशालित्वात्‌ उन्नायकनिश्चयस्य इति
तच्छून्यत्वविरहात्‌ नातिव्याप्तिः । एवं च तत्र अतिव्याप्तिविरहात्‌ तद्वारकं सत्यन्तदलं व्यर्थम्‌
इति ।
समाधानम्‌ -
एवमपि प्रतियोगिवैयधिकरण्यघटितव्याप्तिघटितपक्षव्याप्यवत्साध्याभावे अतिव्याप्ति-
वारणाय तदावश्यकं भवति । अत्र तादृशधर्मपदेन पक्षव्याप्यत्वं ग्रहीतुं न शक्यते  तदवच्छिन्न-
237
तृतीयोऽध्यायः

[[248]]

प्रकारकनिश्चयस्य समानधर्मितावच्छेदककसाध्यवत्ताज्ञानप्रतिबन्धकत्वविरहात्‌ । परन्तु
साध्याभावत्वं, साध्याभावव्याप्यत्वं एव तथा । तथा च तदवच्छिन्नप्रकारकानुमितिजनकता-
वच्छेदकत्वं पक्षव्याप्यवत्साध्याभावविषयतायां अस्ति इति कृत्वा उक्तदलाक्रान्तत्वं भवति।
अतः सत्यन्तदलस्यापि निवेशः कार्यः । सत्यन्तदले च प्रतिबध्यतायां व्यापकत्वस्य निविष्टत्वात्‌
अव्याप्यवृत्तित्वग्रहकालीनोक्तविशिष्टविषयकनिश्चयस्य प्रतिबन्धकत्वविरहात्‌ व्यापकत्वा-
सम्भवात्‌ नातिव्याप्तिः । अतः तदावश्यकं भवति ।
एकनवतिकोटिः -
एवमपि अभावः गगनाभाववदभावव्याप्यवत्कालीनगगनवानित्यत्र अभावव्याप्य-
वत्तादृशगगनाभावे प्रतियोगिवैयधिकरण्यघटितव्याप्तिघटिते, एवं गगनं गगनाभाववद्‌गगना-
वृत्तित्वव्याप्यवत्कालीनगगनवदित्यत्र गगनावृत्तित्वव्याप्यवत्तादृशगगने प्रतियोगिवैयधिकरण्य-
घटितव्याप्तिघटिते च अतिव्याप्तिः दुर्वारा ।
तथाहि- अत्र तादृशधर्मपदेन साध्याभावत्वादिकमेव ग्राह्यम्‌ । अतः तदवच्छिन्नप्रकारका-
नुमितिजनकतावच्छेदकविषयताशून्यत्वस्य द्वयोः ज्ञानयोः सत्वात्‌ उक्तदलाक्रान्तत्वं भवति।
एवं सत्यन्तदलाक्रान्तत्वमपि भवति । कथम्‌ इति चेत्‌ साध्याभावधर्मिकाव्याप्यवृत्तित्व-
ज्ञानकालेऽपि प्रतियोगिवैयधिकरण्यघटित अभावव्याप्यवद्गगनाभावविषयकज्ञानस्य, एवं
तादृशगगनावृत्तित्वव्याप्यवत्तादृशगगनविषयकनिश्चयस्य च क्रमेण “अभावः गगनाभाव-
वदभावव्याप्यवत्कालीनगगनवान्‌”, एवं “गगनं गगनाभाववद्‌गगनावृत्तित्वव्याप्यवत्कालीन-
गगनवत्‌” इति अनुमितिप्रतिबन्धकत्वम्‌ अनुभवसिद्धम्‌ । तच्च ज्ञानवैशिष्ट्यावच्छिन्नप्रतिबन्ध-
कत्वान्तरं विना न भवति । तत्र च अनुमितिसामान्यप्रतिबन्धकत्वसत्वात्‌ भवति व्यापकत्वं
प्रतिबध्यतायाम्‌ इति सत्यन्तदलाक्रान्तत्वम्‌ । अतः अतिव्याप्तिः ।
238
तृतीयोऽध्यायः

[[249]]

शङ्का -
पूर्ववत्‌ जनकतायां प्रतिबन्धकताव्याप्यत्वविवक्षणेन अतिव्याप्तिवारणं कर्तुं शक्यते
खलु ।
समाधानम्‌ -
सत्यम्‌ । परन्तु अभावः गगनाभाववद्‌वृत्तित्ववत्कालीनगगनवान्‌  इत्यत्र प्रतियोगि-
व्यधिकरणाभाववृत्तित्वाभावाभाववदवृत्तिमत्तादृशगगने अतिव्याप्तिः दुर्वारा । सत्यन्दलघटक-
ज्ञानवैशिष्ट्यानवच्छिन्नप्रतिबन्धकताव्याप्यत्वस्य जनकतायां सत्वात्‌ एवं पूर्ववत्‌ सत्यन्तदलादीनां
सत्वाच्च भवति अतिव्याप्तिः ।
द्विनवतिकोटिः -
पूर्वोक्तविषयतानन्तःपातिनी, एवं सधर्मितावच्छेदककयद्‌धर्मावच्छिन्नवत्ताज्ञानसामान्यं
स्वसमानधर्मितावच्छेदककपक्षवद्भेदवत्ताज्ञानप्रतिबन्धकं तद्धर्मावच्छिन्नविषयता-
निरूपितसाध्याभावत्वावच्छिन्नविषयतानन्तःपातिनी, एवं सधर्मितावच्छेदककयद्धर्मावच्छिन्न-
वत्ताज्ञानसामान्यं स्वसमानधर्मितावच्छेदककपक्षवृत्तित्ववत्ताज्ञानप्रतिबन्धकं तद्धर्मावच्छिन्न-
विषयतानिरूपितसाध्यतावच्छेदकावच्छिन्नविषयतानन्तःपातिनी च या विषयता तच्छून्यत्वं
सत्यन्तेन विवक्ष्यते । एवं च अभावः गगनाभाववद्‌वृत्तित्ववत्कालीनगगनवानित्यत्र प्रतियोगि-
व्यधिकरणाभाववृत्तित्वाभावाभाववदवृत्तिमत्तादृशगगने नातिव्याप्तिः । तत्र तद्धर्मपदेन प्रतियोगि-
व्यधिकरणाभाववृत्तित्वाभावाभाववदवृत्तित्वस्य ग्रहणे तदवच्छिन्नप्रकारतानिरूपिततादृशगगनादि-
विशेष्यकनिश्चयसामान्यस्य अनुमितिप्रतिबन्धकत्वं नास्ति । अव्याप्यवृत्तित्वज्ञानकालीनस्य
तस्य निश्चयस्य प्रतिबन्धकत्वविरहात्‌ । तथा च केवलवह्न्यभावाभाववदवृत्तित्वम्‌ एव तथा ।
239
तृतीयोऽध्यायः

[[250]]

तदवच्छिन्नप्रकारतानिरूपिततादृशगगनत्वावच्छिन्नविशेष्यतानन्तःपातिनीविषयता भवति
प्रतियोगिवैयधिकरण्यविषयता तच्छून्यत्वस्य यद्रूपावच्छिन्नविषयकनिश्चये विरहात्‌ नातिव्याप्तिः।
शङ्का -
एवमपि “ह्रदः वृत्तिजलाभाववान्‌” इत्यत्र जलव्यापकवृत्तिजलवद्‌वृत्तिजलवद्‌ध्रदे
प्रतियोगिवैयधिकरण्यघटितव्याप्तिघटिते अतिव्याप्तिः दुर्वारा । “जलव्यापकवृत्तिजलवद्‌वृत्ति-
जलवान्‌ ह्रदः” इत्याकारकनिश्चये तादृशविषयतानन्तःपातिविषयता कापि नास्ति । तत्र
तद्धर्मपदग्राह्यजलव्यापकवृत्तिजलवद्‌वृत्तिजलत्वावच्छिन्नप्रकारतानिरूपितह्रदत्वावच्छिन्न-
विषयतानन्तःपातिनी विषयता उदासीनविषयता एव तच्छून्यत्वस्यैव उक्तनिश्चये सत्वात्‌ भवति
अतिव्याप्तिः ।
त्रिनवतिकोटिः -
पूर्वशङ्कायाः समाधानम्‌ अत्र क्रियते । पूर्वोक्तातिव्याप्तिवारणाय विशिष्टान्तर-
विषयित्वाव्यापकत्वघटितप्रकृतानुमितिप्रतिबन्धकत्वरूपं सत्यन्तमपि पूर्वोक्तसत्यन्तदलेन सह
निवेशनीयम्‌ । तथा सति नातिव्याप्तिः “जलव्यापकवृत्तिजलवद्‌वृत्तिजलवान्‌ ह्रदः”
इत्याकारकनिश्चयनिष्ठप्रतिबन्धकतायां वृत्तिजलवद्‌ध्रदरूपविशिष्टान्तरविषयित्वव्यापकत्वस्यैव
सत्वात्‌ तदव्यापकत्वाभावात्‌ नातिव्याप्तिः ।
चतुर्नवतिकोटिः -
एवमपि “घटो (अ) भाववद्‌व्यापकजातित्वाभावकालीनजातित्ववान्‌” इत्यत्र
प्रतियोगिव्यधिकरणतादृशजातित्वाभावाभाववदवृत्तिमद्‌घटे अतिव्याप्तिः दुर्वारा । अत्र
सत्यन्तदलघटकप्रतिबन्धकता ज्ञानवैशिष्ट्यानवच्छिन्ना एव ग्राह्या इति कृत्वा तत्र
240
तृतीयोऽध्यायः

[[251]]

विशिष्टान्तरविषयित्वाव्यापकत्वं सुलभं भवति । एवं तादृशविषयतानन्तःपातिविषयताशून्यत्वमपि
यद्रूपावच्छिन्नविषयकनिश्चये भवति । तत्र धर्मपदेन तादृशजातित्वाभावाभाववदवृत्तित्वस्यापि
ग्रहणं सम्भवति तदवच्छिन्नप्रकारतानिरूपितघटत्वावच्छिन्नविशेष्यतानन्तःपातिनी विषयिता कापि
उक्तविशिष्टविषयकनिश्चये नास्ति । तथा च सत्यन्तदलद्वयस्य विशेष्यदलस्य च सत्वात्‌
भवति अतिव्याप्तिः ।
पञ्चनवतिकोटिः -
उक्त अतिव्याप्तिवारणाय जनकतायां प्रतिबन्धकताव्याप्यत्वमपि पूर्ववत्‌ निवेशनीयम्‌।
“प्रतियोगिव्यधिकरणजातित्वाभावाभाववदवृत्तिमान्‌ घटः” इत्याकारकनिश्चयीयप्रतिबन्धकता-
व्याप्यत्वं जनकतायां नास्ति । तत्र वृत्तित्वं यदि संयोगादिसंबन्धावच्छिन्नं भवेत्‌ तदानीं तस्य
प्रतिबन्धकत्वम्‌ अस्ति चेत्‌ तदा स्वरूपादिसंसर्गावच्छिन्नवृत्तित्वप्रकारकज्ञानस्य प्रतिबन्धकत्वं
नास्ति । परन्तु तेषां च एकरूपेण जनकत्वं तु स्वीक्रियते । तच्च रूपं तादृशजातित्वाभावा-
भाववन्निरूपितवृत्तित्वप्रकारताविशिष्टप्रकारतानिरूपिततादृशह्रदत्वावच्छिन्नविशेष्यता-
शालिनिश्चयत्वात्मकम्‌ । प्रकारतावैशिष्ट्यं प्रकारतायां स्वनिरूपिताभावत्वावच्छिन्नप्रकारता-
निरूपितत्व, स्ववृत्तिसंबन्धावच्छिन्नत्वोभयसंबन्धेन । वृत्तिश्च- स्वावच्छिन्नत्वसंबन्धावच्छिन्ना।
तथा च प्रतिबन्धकताशून्ये विभिन्नसंबन्धावच्छिन्नप्रतिहेतुप्रकारकनिश्चये उक्तानुगतजनकतायाः
सत्वात्‌ प्रतिबन्धकताव्यभिचरितत्वमेव अस्ति न तु प्रतिबन्धकताव्याप्यत्वम्‌ इति नातिव्याप्तिः।
शङ्का -
प्रतिबन्धकताव्याप्यत्वस्य जनकतायां निवेशस्य आवश्यकत्वे सत्यन्तदलघटक-
प्रतिबन्धकतायां विशिष्टान्तरविषयकत्वाव्यापकत्वस्य निवेशनं व्यर्थं भवति । तच्च ह्रदः
241
तृतीयोऽध्यायः

[[252]]

वृत्तिजलाभाववान्‌ इत्यत्र प्रतियोगिवैयधिकरण्यघटितव्यापकताघटिते जलव्यापकवृत्तिजल-
वद्‌वृत्तिजलवद्‌ध्रदे अतिव्याप्तिवारणाय खलु दत्तम्‌ । उक्तविशिष्टविषयकनिश्चयनिष्ठप्रति-
बन्धकतायां वृत्तिजलवद्‌ध्रदरूपविशिष्टान्तरविषयित्वाव्यापकत्वाभावात्‌ तद्‌व्यापकत्वस्यैव
सत्वात्‌ भवति अतिव्याप्तिवारणम्‌ इति वक्तव्यम्‌ । परन्तु तत्र प्रतिबन्धकतायां जनकता-
व्यापकत्वस्य विरहादेव अतिव्याप्तिवारणसम्भवे विशिष्टान्तरविषयित्वाव्यापकत्वदलं व्यर्थं
भवति । प्रतिबन्धकतायां जनकताव्यापकत्वं कुतः नास्ति इति चेत्‌ “ह्रदः वृत्तिजलाभाववान्‌”
इत्याकारकानुमितिं प्रति जलस्य प्रतिहेतुत्वे जलव्यापकवृत्तिजलवद्‌वृत्तिजलवान्‌ ह्रदः इति
ज्ञानस्य एवं यदि शैवालस्य प्रतिहेतुत्वं तदा शैवालव्यापकवृत्तिजलवद्‌वृत्तिशैवालवान्‌ ह्रदः”
इति ज्ञानस्य च जनकत्वं वक्तव्यम्‌ । परन्तु तत्र प्रतिबन्धकत्वं नास्ति । तथा च यत्र यत्र
जनकता शैवालव्यापकवृत्तिजलवद्‌वृत्तिशैवालवद्‌ध्रदविषयकनिश्चये तत्र प्रतिबन्धकतायाः
विरहात्‌ प्रतिबन्धकतायां व्यापकत्वं दुर्घटम्‌ । तथा च तेनैव दलेन अतिव्याप्तिवारणसंभवात्‌
विशिष्टान्तरविषयित्वाव्यापकत्वं व्यर्थम्‌ इति ।
समाधानम्‌ -
एवमपि ह्रदो वृत्यभाववान्‌ इत्यत्र प्रतियोगिवैयधिकरण्यघटितव्याप्तिघटिते
जलव्यापकवृत्तिमद्‌वृत्तिजलवद्‌ध्रदे अतिव्याप्तिवारणाय तदावश्यकं भवति । तत्र
शैवालादिहेतुकज्ञानेषु सर्वत्र एकैव प्रतिबन्धकता स्वीक्रियते । तथा च यत्र यत्र जनकता तत्र
प्रतिबन्धकतायाः अपि सत्वात्‌ जनकताव्यापकत्वं प्रतिबन्धकतायाम्‌ अक्षतमिति अतिव्याप्तिः
स्यात्‌ । तद्वारणाय सत्यन्तदलघटकप्रतिबन्धकतायां विशिष्टान्तरविषयत्वाव्यापकत्वं अवश्यं
निवेशनीयम्‌ । तथा सति उक्तनिश्चयीयप्रतिबन्धकता वृत्तिजलवद्‌ध्रदरूपविशिष्टान्तर-
विषयित्वव्यापिकैव इति तदव्यापकत्वाभावात्‌ नातिव्याप्तिः ।
242
तृतीयोऽध्यायः

[[253]]

षन्नवतिकोटिः -
एवमपि “अभावः अभाववद्‌व्यापकवृत्तित्वव्यापकजातित्वाभावकालीनजातित्ववान्‌”
इत्यत्र प्रतियोगिव्यधिकरणाभाववद्‌व्यापकजातित्वाभावकालीनजातित्वाभावाभाववदवृत्ति-
मदभावे अतिव्याप्तिः ।
तत्र सत्यन्तदलेन ज्ञानवैशिष्ट्यावच्छिन्नप्रतिबन्धकता एव गृह्यते । तथा च प्रकृतानुमितिं
प्रति “प्रतियोगितासंबन्धेन वृत्तित्ववान्‌ जातित्ववान्‌” इति निश्चयविशिष्ट“प्रतियोगितासंबन्धेन
वृत्तित्ववांश्च” अभावः इति निश्चयत्वेन प्रतियोगिव्यधिकरणतादृशजातित्वाभावाभाववदवृत्तिमान्‌
अभावः” इत्याकारकनिश्चयस्य प्रतिबन्धकत्वम्‌ । अवृत्तिमान्‌ इत्यस्य वृत्तित्वाभाववद्वान्‌
इत्यर्थः। तत्र वृत्तित्वम्‌ अभावे प्रतियोगितासम्बन्धेन अस्ति इति कृत्वा अस्य तथा प्रतिबन्धकत्वं
स्वीकृतम्‌ ।
एवं च उक्तप्रतिबन्धकतायां जनकताव्यापकत्वस्य अक्षतत्वात्‌ भवति अतिव्याप्तिः।
सप्तनवतिकोटिः -
उक्तप्रतिबन्धकतायां विशिष्टान्तरविषयित्वाव्यापकत्वविरहादेव नातिव्याप्तिः । तथाहि-
वृत्तित्वव्यापकजातित्वाभावविषयकनिश्चयविशिष्टवृत्तित्ववदभावविषयकनिश्चयत्वावच्छिन्न-
प्रतिबन्धकतायां तादृशजातित्वाभाववदभावरूपविशिष्टान्तरविषयित्वव्यापकत्वमेव अस्ति ।
तादृशजातित्वाभावाभावेत्यत्र अभावे जातित्वाभावस्य प्रतियोगितासंबन्धेन विशेषणत्वात्‌ ।
तथा च विशिष्टान्तरविषयित्वाव्यापकत्वविरहादेव नातिव्याप्तिः ।
243
तृतीयोऽध्यायः

[[254]]

अष्टनवतिकोटिः -
अभावः वृत्तित्वव्यापकजातित्वाभावकालीनजातित्ववान्‌ इत्यत्र तादृशजातित्वा-
भावाभाववदवृत्तिमदभावे अव्याप्तिः भवति । तथाहि- प्रकृतानुमितिं प्रति वृत्तित्वव्यापकः
जातित्वाभावः इति निश्चयविशिष्टवृत्तित्वांश्च अभावः इति निश्चयत्वेन उक्तविशिष्टविषयकनिश्चयीय-
प्रतिबन्धकता या वर्तते सैव सत्यन्तदलेन ग्राह्या । तत्र विशिष्टान्तरविषयित्वव्यापकत्वस्यैव
सत्वात्‌ भवति अव्याप्तिः वृत्तित्वव्यापकजातित्वाभाववदभावरूपविशिष्टान्तरविषयिता-
व्यापकत्वात्‌ उक्तप्रतिबन्धकत्वस्य । तथा च तदव्यापकत्वविरहात्‌ भवति अव्याप्तिः ।
शङ्का -
उक्ताव्याप्तिवारणाय विशिष्टान्तरविषयितायां तज्जनकतानवच्छेदकत्व, तत्प्रतिबन्ध-
कतावच्छेदकत्वोभयाभाववत्वं निवेश्यते । एवं च नाव्याप्तिः । वृत्तित्वव्यापकजातित्वा-
भावकालीनजातित्वाभाववदभावविषयितायां जनकतानवच्छेदकत्वप्रतिबन्धकता-
वच्छेदकत्वद्वयसत्वात्‌ उभयाभावविरहात्‌ सा स्वीकर्तुं न शक्यते । किन्तु अन्या एव ग्राह्या
तदव्यापकत्वस्य प्रतिबन्धकतायां सत्वात्‌ भवति समन्वयः नाव्याप्तिः च ।
समाधानम्‌ -
एवं च सति पूर्वोक्तातिव्याप्तिः तदवस्था विशिष्टान्तरविषयितपदेन  । वृत्तित्वव्यापक-
जातित्वाभावकालीनजातित्वाभाववदभावविषयतायाः एव ग्राह्यत्वात्‌ तत्र च उक्तोभयाभावः
न भवति इति कृत्वा तादृशोभयाभाववती विषयिता अन्या एव भवति तदव्यापकत्वस्य
प्रतिबन्धकतायाम्‌ अक्षतत्वात्‌ अतिव्याप्तिः तदवस्थैव ।
244
तृतीयोऽध्यायः

[[255]]

अन्तिमसमाधानम्‌ -
९२ कोटौ एकः प्रश्नः आरब्धः तत्समाधानव्याजेन काश्चन कोटयः प्रवृत्ताः । इदानीं
तस्य समाधानम्‌ उच्यते ।
सत्यन्तदलेन विषयतावैशिष्ट्यमेव जनकतायां विवक्षितम्‌ । वैशिष्ट्यं च -
स्ववृत्तिप्रकारतात्वावच्छिन्नावच्छेदकताकत्व, स्ववृत्तिजन्यतानिरूपितत्वोभयसंबन्धेन । जन्यतायां
वृत्तिश्च स्वावच्छेदकविधेयतावच्छेदकावच्छिन्ननिरूपितप्रतियोगिवैयधिकरण्याघटित-
व्याप्तिप्रकारतान्यतमनिरूपितत्वसंबन्धेन । एवं च न पूर्वोक्तातिव्याप्तिः स्ववृत्तिजन्यतेत्यत्र
प्रतियोगिवैयधिकरण्याघटितव्याप्तिप्रकारतायाः निविष्टत्वात्‌ । अत एव सर्वत्र प्रतियोगि-
वैयधिकरण्यघटितव्याप्तिघटितविशिष्टेषु नातिव्याप्तिः ।
इदं च प्रतियोगिवैयधिकरण्यघटिततदघिटतव्याप्तिज्ञानयोः भिन्नरूपेणैव जनकत्वम्‌
इति पक्षे ।
अत्र जन्यतावच्छेदकत्वे किमर्थं प्रकारतात्वावच्छिन्नत्वं निवेश्यते इति चेत्‌-
“अभाववद्‌व्यापकजातित्वाभावाभाववदवृत्तिद्रव्यत्वकालीनघटः अभाववद्‌व्यापकजातित्वा-
भावकालीनजातित्ववान्‌” इत्यत्र प्रतियोगिव्यधिकरणतादृशजातित्वाभावाभाववदवृत्तिमत्तादृशघटे
अतिव्याप्तिवारणाय तत्‌ । तथाहि- तत्र तादृशावृत्तिद्रव्यत्वनिष्ठप्रकारतापि स्वपदेन स्वीकर्तुं
शक्या ।  स्ववृत्तिविषयतात्वावच्छिन्नावच्छेदकताकत्वस्य जन्यतायां सत्वात्‌ ।
स्ववृत्तिप्रकारतात्वावच्छिन्नावच्छेदकताकत्वनिवेशपक्षे तु तत्र धर्मितावच्छेदकत्वस्यैव सत्वात्‌
प्रकारतात्वस्य विरहात्‌ तस्याः ग्रहणं न भवति इति नातिव्याप्तिः ।
245
तृतीयोऽध्यायः

[[256]]

द्वयोः व्याप्तिज्ञानयोः एकरूपेण जनकत्वपक्षे तु जनकतायां यद्रूपावच्छिन्ननिरूपकता-
कविषयिताव्यापकत्वं विवक्षणीयम्‌ । व्यापकता च स्वविशिष्टविषयतासंबन्धेन । वैशिष्ट्यं
च- स्वनिरूपितप्रकारतात्वावच्छिन्नावच्छेदकताकत्व, स्वनिरूपितजन्यतावच्छेदकीभूतविधेयता-
वच्छेदकावच्छिन्ननिरूपितप्रतियोगिवैयधिकरण्याघटितव्याप्तिप्रकारतान्यतमनिरूपित-
त्वोभयसंबन्धेन। तथा च कुत्रापि दोषाभावात्‌ सत्यन्तदलेन इदमेव विवक्षणीयमिति सर्वं समञ्जसम्‌।
***
 
246
तृतीयोऽध्यायः

[[257]]

चतुर्थोऽध्यायः
247
चतुर्थोऽध्यायः

[[चतुर्थोऽध्यायः]]

ग्रन्थवैशिष्ट्यम्‌
ग्रन्थ-तत्कर्तृणां परिचयः प्रथमाध्याये निरूपितः । द्वितीयाध्याये वावदूककुतूहलस्य
सम्पादनं कृतम्‌ । तृतीयाध्याये तस्य व्याख्यानं विहितम्‌ । अध्याये तुरीयेऽस्मिन्‌ अस्य ग्रन्थस्य
अन्यग्रन्थापेक्षया वैशिष्ट्यं प्रतिपाद्दते । तथाहि अयं ग्रन्थः सत्प्रतिपक्षलक्षणे  “वह्न्यभाव-
वद्वह्न्यभावव्याप्यव्याप्यवत्कालीनह्रदः वह्निमान्‌” इत्यत्र वह्न्यभावव्याप्यव्याप्यवत्तादृशह्रदे
सत्प्रतिपक्षोन्नायके अतिव्याप्तिवारणायैव समागतः । अतः एतत्स्थले अन्यैः कृताः परिष्काराः
ये सन्ति तेषां अपेक्षया अस्य ग्रन्थस्य किं महत्वम्‌ अस्ति किं वैलक्षण्यम्‌ अस्ति इति च
प्रतिपाद्दते ।
एवं एभिरेव सत्प्रतिपक्षग्रन्थोपरि ग्रन्थत्रयं विरचितम्‌ । तादृशग्रन्थत्रयापेक्षया अस्य
ग्रन्थस्य किं वैलक्षण्यम्‌ इति च निरूपयिष्यते ।
अन्यग्रन्थापेक्षया वावदूककुतूहले विशेषः -
अस्मिन्‌ ग्रन्थे “वह्न्यभाववद्वह्न्यभावव्याप्यव्याप्यवत्कालीनह्रदः वह्निमान्‌” इत्यत्र
वह्न्यभावव्याप्यव्याप्यवत्तादृशह्रदे अतिव्याप्तिः एव प्रधानतया अभिहिता । तत्र च
अन्यग्रन्थापेक्षया बहवः विशेषाः सन्ति । तत्‌ क्रमेण प्रतिपाद्दते ।
i)  सत्प्रतिपक्षचान्द्रनारायणीयम्‌ -
चन्द्रनारायणभट्टाचार्यविरचितपत्रे यद्रूपावच्छिन्ननिरूपकताकविषयिता प्रकृतानु-
मितिप्रतिबन्धतावच्छेदिका अथ च तादृशप्रतिबन्धकतावच्छेदकविषयित्वावच्छिन्नानुमिति-

[[259]]

निष्ठजन्यतानिरूपितजनकतावच्छेदिका तद्रूपावच्छिन्नत्वं इति गदाधरभट्टाचार्योक्तलक्षणोपरि
“वह्न्यभाववद्वह्न्यभावव्याप्यव्याप्यवत्कालीनह्रदः वह्निमान्‌” इति स्थले वह्न्यभावव्याप्यव्याप्य-
वत्तादृशह्रदे उन्नायके अतिव्याप्तिः आशंकिता । तथा हि - उक्तोन्नायकनिश्चयस्य “वह्न्यभाववान्‌
वह्न्यभावव्याप्यव्याप्यवान्‌ इति निश्चयविशिष्टवह्न्यभावव्याप्यव्याप्यवान्‌ च तादृशह्रदः” इति
निश्चयत्वेन तादृशह्रदे वह्निवैशिष्ट्यावगाह्यनुमितिं प्रति प्रतिबन्धकत्वात्‌ सत्यन्तदलाक्रान्तत्वं
एवं “तादृशह्रदः वह्न्यभावव्याप्यवान्‌” इत्याकारकप्रकृतानुमितिप्रतिबन्धकानुमितिजनकत्वात्‌
विशेष्यदलाक्रान्तत्वं च इति । एवं च तत्रातिव्याप्तिवारणाय सत्यन्तदलघटकप्रतिबन्धकतायां
यत्किञ्चिद्धर्मावच्छिन्नव्यापकत्वप्रकारतानिरूपितसाध्याभावविषयित्वानवच्छिन्नज्ञाननिष्ठाव-
च्छेदकताकान्यत्वं निवेशनीयम्‌ । तथा सति उक्तोन्नायकनिश्चयीयप्रतिबन्धकतायां
किञ्चिद्धर्मावच्छिन्नव्यापकत्वप्रकारतानिरूपितसाध्याभावविषयित्वानवच्छिन्नज्ञाननिष्ठाव-
च्छेदकताकत्वमेव अस्ति न तदन्यत्वम्‌ । तथाहि उन्नायकनिश्चये व्यापकत्वस्य संसर्गविधया
भानात्‌ व्यापकत्वप्रकारतायाः विरहात्‌ तादृशव्यापकत्वप्रकारतानिरूपितसाध्याभाव-
विषयित्वानवच्छिन्नत्वस्य “वह्न्यभाववान्‌ वह्न्यभावव्याप्यव्याप्यवान्‌” इत्याकारकज्ञाननिष्ठा-
वच्छेदकतायां सत्वात्‌ तादृशावच्छेदकताकत्वमेव सत्यन्तदलघटकप्रतिबन्धकतायां अस्ति
इति अतिव्याप्तिवारणम्‌ इत्यपि उक्तम्‌ ।
ततः परं तत्र दोषद्वयं प्रतिपादितम्‌ । तथा हि- प्रथमं दूषणं तावत्‌ उक्तपरिष्कृतलक्षणस्य
पक्षवृत्तिसाध्यव्यापकीभूताभावप्रतियोगित्वरूपसाध्याभावव्यतिरेकव्याप्तिघटितसत्प्रतिपक्षे
अव्याप्तिः । तन्निश्चयस्यापि ज्ञानविशिष्टज्ञानत्वेनैव प्रतिबन्धकत्वात्‌ तत्र ज्ञाननिष्ठावच्छेदकतायां
व्यापकत्वप्रकारतानिरूपितसाध्याभावनिष्ठविषयित्वानवच्छिन्नत्वमेव अस्ति । उक्तनिश्चये
साध्याभावस्यैव अभानात्‌ साध्याभावविषयिता एव नास्ति । तथा च तादृशज्ञाननिष्ठावच्छेद-
कताकान्यत्वविरहात्‌ भवति अव्याप्तिः ।
249
चतुर्थोऽध्यायः

[[260]]

द्वितीयं दूषणं तावत्‌ “वह्न्यभाववद्वह्न्यभावव्याप्यव्याप्यवत्कालीनह्रदः वह्निमान्‌” इत्यत्र
वह्न्यभावव्याप्यव्याप्यवत्तादृशह्रदे अतिव्याप्तिः दुर्वारा । यतो हि उक्तोन्नायकनिश्चयस्य
ज्ञानवैशिष्ट्यानवच्छिन्नप्रतिबन्धकत्वात्‌ । तदवच्छिन्नप्रतिबन्धकत्वं पुनः नैव कल्प्यते । तथाहि-
उक्तनिश्चये  वह्न्यभावव्याप्यव्याप्यांशे वह्न्यभावावच्छेदकत्वं भासते । तच्च अवच्छेदकत्वं
व्याप्यत्वरूपं (अनतिरिक्तवृत्तित्वरूपं) । एवं तदेव वह्न्यभावव्याप्यव्याप्यं तादृशह्रदे भासते
इति कृत्वा अयं निश्चयः साध्याभावव्याप्यवत्तानिश्चयरूपः सञ्जातः । तथा च ज्ञानवैशिष्ट्यान-
वच्छिन्नप्रतिबन्धकत्वस्यैव सत्वात्‌ प्रतिबन्धकतायां ज्ञाननिष्ठावच्छेदकताकान्यत्वं सुलभमिति
भवति अतिव्याप्तिः ।
एवं एतादृशातिव्याप्तिवारणाय उन्नेयविषयितायां प्रकृतानुमितिप्रतिबन्धकताव-
च्छेदकत्वमिव प्रकृतानुमितिप्रतिबध्यतावच्छेदकत्वमपि निवेशनीयम्‌ इति समाधानं अभिहितम्‌।
तथा सति पूर्वोक्तस्थले नातिव्याप्तिः उन्नेयविषयिता इत्यनेन वह्न्यभावव्याप्यवत्तादृशह्रदविषयिता
ग्राह्या । तस्यां प्रकृतानुमितिप्रतिबन्धकतावच्छेदकत्वसत्वेऽपि प्रकृतानुमितिप्रतिबन्ध्यता-
वच्छेदकत्वं नास्ति । “वह्न्यभाववद्वह्न्यभावव्याप्यव्याप्यवत्कालीनह्रदः वह्निमान्‌”
इत्याकारकप्रकृतानुमितेः “तादृशह्रदः वह्न्यभावव्याप्यवान्‌” इत्याकारकविरोध्यनुमिति-
प्रतिबन्धकत्वविरहात्‌ । तथा च नातिव्याप्तिः इति ।
चान्द्रनारायणीयापेक्षया विशेषः
अस्मिन्नपि ग्रन्थे उक्तोन्नायकातिव्याप्तिवारणाय उन्नेयविषयितायां प्रकृतानुमितिप्रति-
बध्यतावच्छेदकत्वमेव निवेशनीयम्‌ इत्युक्तम्‌ । अतः कालीशांकरीयपक्षे यः दोषः उक्तः स
दोषः अत्रापि लगति ।
250
चतुर्थोऽध्यायः

[[261]]

एवं वह्न्यभावव्याप्यव्याप्यवत्तादृशह्रदविषयकोन्नायकनिश्चयस्य कालीशंकर-
भट्टाचार्यवत्‌ एभिरपि ज्ञानवैशिष्ट्यावच्छिन्नप्रतिबन्धकत्वमेव अङ्गीकृतं न तु तद्वैशिष्ट्यानवच्छिन्न-
प्रतिबन्धकत्वं इति द्वितीयो विशेषः ।
कालीशांकरी -
कालीशंकरभट्टाचार्यविरचितपत्रे एवं अभिहितम्‌ । गदाधरभट्टाचार्योक्तसत्प्रतिपक्षलक्षणे
सत्यन्तं अनिवेश्य तत्स्थाने प्रकृतानुमित्यवृत्तित्वमेव निवेशनीयम्‌ । तेनैव “ह्रदो वह्निमान्‌”
इत्यत्र वह्न्यभावव्याप्यव्याप्यवद्‌ध्रदे सत्प्रतिपक्षोन्नायके अतिव्याप्तिवारणात्‌ । तथाहि-
प्रकृतानुमितिः नाम “ह्रदो वह्निमान्‌” इत्याकारिका अनुमितिः । तत्र वह्न्यभावव्याप्यव्याप्य-
वद्‌ध्रदत्वावच्छिन्ननिरूपकताकविषयितायाः सत्वं सम्भवितुमर्हति, विरोधाभावात्‌ । तथा च
यद्रूपावच्छिन्ननिरूपकताकविषयितायाः प्रकृतानुमितिवृत्तित्वात्‌ अवृत्तित्वाभावादेव
सत्प्रतिपक्षोन्नायके अतिव्याप्तिवारणसंभवेन सत्यन्तं व्यर्थं इति आशंकां कृत्वा “वह्न्यभाव-
वद्वह्न्यभावव्याप्यव्याप्यवत्कालीनह्रदः वह्निमान्‌” इत्यत्र वह्न्यभावव्याप्यव्याप्यवत्तादृशह्रदे
अतिव्याप्तिः  दर्शिता । तथाहि- तत्र प्रकृतानुमितौ वह्न्यभावव्याप्यव्याप्यवत्तादृशह्रदत्वावच्छिन्न-
विषयितायाः सत्वे तज्ज्ञानस्य आहार्यत्वमेव स्यात्‌ वह्निमत्ताबुद्धिं प्रति ज्ञानविशिष्टज्ञानत्वेन
उक्तोन्नायकनिश्चयस्य प्रतिबन्धकत्वात्‌ । एकत्र प्रतिबध्यप्रतिबन्धकांशावगाहने ज्ञानस्य
आहार्यत्वनियमात्‌ अनुमितित्वं न स्यात्‌ । परोक्षाहार्यानङ्गीकारात्‌ सिद्धान्ते। अतः वह्न्यभाव-
व्याप्यव्याप्यवत्तादृशह्रदविषयितायाः प्रकृतानुमित्यवृत्तित्वमेव वक्तव्यम्‌ । तथा च भवति
अतिव्याप्तिः । अतः सत्यन्तस्थाने प्रकृतानुमित्यवृत्तित्वं निवेशयितुं न शक्यते । यदि
उन्नेयविषयितायां तन्निवेश्यते तदा वह्न्यभावव्याप्यव्याप्यवद्वह्न्यभावव्याप्यवत्कालीनह्रदः
251
चतुर्थोऽध्यायः

[[262]]

वह्न्यभावव्याप्याभाववान्‌” इत्यत्र वह्न्यभावव्याप्यव्याप्यवत्तादृशह्रदे बाधे अतिव्याप्तिः दुर्वारा।
अतः प्रकृतानुमित्यवृत्तित्वं कुत्रापि निवेशयितुं न शक्यते इत्युक्तम्‌ ।
ततः परं पूर्वपक्षिणा शंका कृता  एवमपि “वह्न्यभाववद्वह्न्यभावव्याप्यव्याप्य-
वत्कालीनह्रदः वह्निमान्‌ इत्यत्र वह्न्यभावव्याप्यव्याप्यवत्तादृशह्रदे अतिव्याप्तिः दुर्वारा” इति।
उक्तोन्नायकनिश्चयस्य पूर्ववत्‌ निश्चयविशिष्टनिश्चयत्वेन प्रकृतानुमितिप्रतिबन्धकत्वात्‌ सत्यन्तस्य,
एवं “तादृशह्रदः वह्न्यभावव्याप्यवान्‌” इत्याकारकज्ञानजनकत्वेन विशेष्यदलस्य च सत्वात्‌
अतिव्याप्तिः ।
तद्वारणाय चन्द्रनारायणभट्टाचार्याऽश्रितरीतिरेव एभिरपि अनुसृता । तथा हि
उन्नेयविषयितायां प्रकृतानुमितिप्रतिबन्धकतावच्छेदकत्वमिव प्रकृतानुमितिप्रतिबध्यता-
वच्छेदकत्वमपि निवेशनीयं तेन नोक्तदोषः इति ।
परन्तु चान्द्रनारायणीयापेक्षया अत्र कश्चन विशेषः अस्ति । यतो हि - तैस्तावत्‌
“वह्न्यभावव्याप्यव्याप्यवान्‌ तादृशह्रदः” इत्याकारकनिश्चयस्य ज्ञानवैशिष्ट्यानवच्छिन्नप्रति-
बन्धकत्वं अङ्गीकृतम्‌ । परन्तु अस्मिन्‌ पत्रे तन्नाङ्गीक्रियते । यतो हि - उक्तज्ञानस्य
ज्ञानवैशिष्ट्यावच्छिन्नप्रतिबन्धकत्वमेव क्‌लृप्तम्‌ । तत्त्यक्त्वा तदवच्छिन्नप्रतिबन्धकत्वकल्पनं
गुरुभूतम्‌ । एवं साध्याभावव्याप्यत्वं यस्मिन्‌ वह्न्यभावव्याप्यव्याप्ये भासते तदेव
वह्न्यभावव्याप्यव्याप्यं ह्रदे न भासते । अतः तदभावव्याप्यवत्तामुद्रया प्रतिबन्धकत्वकल्पनं
तयोः ऐक्यं सम्पाद्दैव वक्तव्यम्‌ तर्हि  क्लिष्टकल्पना । तदपेक्षया लाघवात्‌ ज्ञानवैशिष्ट्यावच्छिन्न-
प्रतिबन्धकत्वस्वीकार एव उचितः इति ।
252
चतुर्थोऽध्यायः

[[263]]

कालीशांकर्यपेक्षया विशेषः -
श्रीकृष्णताताचार्याः सर्वदा कालीशांकरीं अनुसृत्यैव परिष्कारं कृत्वा तदुपरि स्वीयपक्षं
समर्थयन्ति । परन्तु अस्मिन्‌ ग्रन्थे आदौ कालीशांकरी रीतिः न अनुसृता। परन्तु कालीशांकरीपक्षः
१८ कोटौ एव उद्धृतः । एवं तत्पक्षे दोषोपि अभिहितः । तथा हि - उन्नेयविषयितायां प्रकृतानुमिति-
प्रतिबन्धकतावच्छेदकत्व, प्रतिबध्यतावच्छेदकत्वोभयनिवेशपक्षे सत्यन्तं व्यर्थम्‌। यदि तद्वारणाय
कश्चन प्रयासः क्रियते तदा “वह्निव्याप्याभाववद्वह्न्यभाववत्कालीनवह्निव्याप्याभाव-
वद्वह्न्यभावव्याप्यवत्कालीनह्रदः वह्निव्याप्यवान्‌” इत्यत्र वह्न्यभावव्याप्यवत्तादृशह्रदे
अतिव्याप्तिः भवति । अतः एतत्पक्षः अयुक्तः इति निरूपितः । तत्रातिव्याप्तिनिरूपणं
तृतीयाध्याये १९ कोटिविवरणे सम्यक्‌ निरूपितम्‌ ।
तथाहि - एवमपि “वह्निव्याप्याभाववद्‌वह्न्यभाववत्कालीन, वह्निव्याप्याभाववद्‌वह्न्य-
भावव्याप्यवत्कालीनह्रदः  वह्निव्याप्यवानि”त्यत्र वह्न्यभावव्याप्यवत्तादृशह्रदे अतिव्याप्तिः
दुर्वारा । तत्र उन्नेयविषयिता वह्न्यभाववत्तादृशह्रदविषयिता । तस्यां प्रकृतानुमितिप्रतिबध्यता-
वच्छेदकत्वप्रकृतानुमितिप्रतिबन्धकतावच्छेदकत्वोभयसत्वात्‌ । तथाहि- “वह्न्यभाववान्‌
वह्निव्याप्याभाववान्‌” इति निश्चयविशिष्ट “वह्न्यभाववांश्च तादृशह्रदः” इति निश्चयत्वेन
प्रतिबन्धकत्वं उन्नेयविषयकज्ञानस्य । एवं तस्य वह्न्यभाववत्तादृशह्रदविषयकत्वेन
“वह्निव्याप्यवान्‌  तादृशह्रदः” इत्याकारकतदभावव्याप्यवत्तानिश्चयप्रतिबध्यत्वाच्च । एवं
सत्यन्तदलाक्रान्तत्वमपि अस्ति । तथाहि “वह्निव्याप्याभाववद्‌वह्न्यभाववत्कालीन, वह्निव्याप्या-
भाववद्‌वह्न्यभावव्याप्यवत्कालीनह्रदः वह्निव्याप्यवान्‌” इत्याकारकानुमितिं प्रति
“वह्निव्याप्याभाववान्‌ वह्न्यभावव्याप्यवान्‌” इति निश्चयविशिष्टवह्न्यभावव्याप्यवान्‌ तादृशह्रदः”
इत्याकारकनिश्चयत्वेन “वह्न्यभावव्याप्यवान्‌ तादृशह्रदः” इत्याकारकनिश्चयस्य
प्रतिबन्धकत्वात्‌। अतः दलद्वयविशिष्टत्वात्‌ अतिव्याप्तिः ।
253
चतुर्थोऽध्यायः

[[264]]

एवं  वह्न्यभाववद्‌वह्न्यभावाभाववदवृत्तिव्याप्यवत्कालीनवह्न्यभावाभाववदवृत्यभाव-
वद्वह्निमत्कालीनह्रदः वह्निमानित्यत्र वह्न्यभावाभाववदवृत्तिव्याप्यवत्तादृशह्रदे पूर्वकोट्युक्ते
अतिव्याप्तिः तदवस्था भवति । विशेष्यदलाक्रान्तत्वं पूर्वकोटिवद्‌ग्राह्यम्‌ । सत्यन्तदलाक्रान्तत्वं
च इत्थं “वह्न्यभावाभाववदवृत्तिव्याप्यवान्‌ वह्न्यभाववान्‌” इति निश्चयविशिष्टवह्न्यभावा-
भाववदवृत्तिव्याप्यवान्‌ तादृशह्रदः” इति निश्चयत्वेन प्रकृतमहाविशिष्टविषयकनिश्चयस्य
प्रतिबन्धकत्वात्‌ अतिव्याप्तिः ।
अवच्छेदकतामालापत्रम्‌ -
शतकोटिरामशास्त्रिविरचितेऽस्मिन्‌ ग्रन्थे ८२ कोटौ “अत्रोच्यते” इत्यादिना
“वह्न्यभाववद्वह्न्यभावव्याप्यव्याप्यवत्कालीनह्रदः वह्निमान्‌” इति स्थले वह्न्यभावव्याप्यव्याप्य-
वत्तादृशह्रदे अतिव्याप्तिः प्रदर्शिता। तथाहि- ८१ कोटौ यत्प्रतिबध्यता विशेष्यदलार्थः
तदाश्रयानुमित्यवृत्तित्वं प्रतिबन्धकतायां निवेशनीयम्‌ इत्युक्तं तथा सति “वह्न्यभाव-
वद्वह्न्यभावव्याप्यव्याप्यवत्कालीनह्रदः वह्निमान्‌” इत्यत्र वह्न्यभावव्याप्यव्याप्यवत्तादृशह्रदे
अतिव्याप्तिः भवति । विशेष्यदलघटकप्रतिबध्यताश्रयानुमितौ “वह्न्यभाववद्वह्न्यभावव्याप्य-
व्याप्यवत्कालीनह्रदः वह्निमान्‌” इत्याकारिकायां वह्न्यभावव्याप्यव्याप्यवत्तादृशह्रदविषयिता
नास्ति । यदि अस्ति तर्हि तस्य ज्ञानस्य आहार्यत्वापत्या अनुमितित्वं न स्यात्‌ । अतः सा
विषयिता तादृशानुमित्यवृत्तिः एव इति कृत्वा अतिव्याप्तिः। परन्तु अत्र उक्तातिव्याप्ति-
वारणप्रयासः सत्यन्तदलसत्वपक्षे नैव प्रदर्शितः । सामान्यतः तत्तद्भिन्नत्वं प्रतिबन्धकतायां
निवेशनीयम्‌ इत्येव तत्र उक्तत्वात्‌ ।
254
चतुर्थोऽध्यायः

[[265]]

अवच्छेदकतामालापत्रापेक्षया विशेषः -
अस्मिन्‌ ग्रन्थे तत्र अतिव्याप्तिवारणप्रयासः न स्पष्टः । यदि प्रतिबन्धकतायां
तत्तद्भिन्नत्वमेव निवेश्यते तदा एतादृशबहुतरव्यक्तीनां भेदः निवेशनीयः स्यात्‌ तेन महद्गौरवं
भवति । अतः अयमपि पक्षः न समीचीनः ।
सत्प्रतिपक्षशंकरभट्टी -
शंकरभट्टविरचितेऽस्मिन्‌ ग्रन्थेऽपि सत्यन्तस्थाने प्रकृतानुमित्यवृत्तित्वमेव निवेश्यतां
इत्यांशका एव कृता । परन्तु अतिव्याप्तिः तावत्‌ वह्न्यभावव्याप्यव्याप्यवत्तादृशह्रदे नोक्ता
किन्तु वह्न्यभावव्याप्यव्याप्यवद्‌ध्रदे एव उक्ता । “वह्न्यभाववद्वह्न्यभावव्याप्यव्याप्य-
वत्कालीनह्रदः वह्निमान्‌” इत्याकारकानुमितौ वह्न्यभाववद्वह्न्यभावव्याप्यव्याप्यवद्‌ध्रद-
त्वावच्छिन्नविषयितापि न भवति । तस्याः तत्र भानेऽपि अनुमितेः आहार्यत्वापत्या अनुमितित्वं
न स्यात्‌ । अतः तत्र अतिव्याप्तिः । तद्वारणाय सत्यन्तदलं आवश्यकम्‌ । तद्दाने सति तत्र
प्रतिबन्धकतानतिरिक्तवृत्तित्वरूपावच्छेदकत्वस्यैव निवेशितत्वात्‌ “वह्न्यभाववान्‌ वह्न्यभाव-
व्याप्यव्याप्यवान्‌” इति निश्चयासमानकालीन “वह्न्यभावव्याप्यव्याप्यवान्‌ ह्रदः” इति निश्चयस्य
प्रतिबन्धकत्वविरहात्‌ वह्न्यभावव्याप्यव्याप्यवद्‌ध्रदत्वावच्छिन्ननिरूपकताकविषयितायां
प्रतिबन्धकतानतिरिक्तवृत्तित्वविरहात्‌ नातिव्याप्तिः ।
भिक्षुशास्त्रिपत्रम्‌ -
भिक्षुशास्त्रिनामकविदुषा कृते पत्रे अस्मिन्‌ शंकरभट्टीये यादृशरीतिः अनुसृता
पूर्वपक्षसमाधानयोः सैव रीतिः अत्रापि अनुसृता इति न कश्चिद्विशेषः ।
255
चतुर्थोऽध्यायः

[[266]]

शंकरभट्टीभिक्षुशास्त्रिपत्रापेक्षया विशेषः -
पत्रद्वयेऽपि समाना रीतिरेव दृश्यते इति कृत्वा युगपन्निरूप्यते । अत्र वह्न्यभावव्याप्य-
व्याप्यवत्तादृशह्रदे अतिव्याप्तिः नोक्ता किन्तु केवलवह्न्यभावव्याप्यव्याप्यवद्‌ध्रदे। एवं
सत्यन्तनिवेशे केवलवह्न्यभावव्याप्यव्याप्यवद्‌ध्रदे अतिव्याप्तिवारणसम्भवेऽपि
वह्न्यभावव्याप्यव्याप्यवत्तादृशह्रदे अतिव्याप्तिः तदवस्थैव भवति । तद्वारणप्रयासः तत्र नास्ति
इति ज्ञेयः । परन्तु वावदूककुतूहले तद्वारणं कृतं इति विशेषः ।
एतावता अन्यग्रन्थापेक्षया अस्य ग्रन्थस्य वैशिष्ट्यं प्रतिपादितम्‌ ।
इदानीं श्रीकृष्णताताचार्यविरचितेषु सत्प्रतिपक्षलक्षणविचारग्रन्थेषु अस्य ग्रन्थस्य को
विशेषः इति प्रतिपाद्दते ।
यैः कृताः प्रकृतग्रन्थभिन्नसत्प्रतिपक्षग्रन्थाः -
i)  सत्प्रतिपक्षपत्रम्‌
ii)  शतकोटिखण्डनम्‌
iii) शतकोटिमण्डनमुण्डनम्‌
i)  सत्प्रतिपक्षपत्रम्‌
गदाधरभट्टाचार्यपरिष्कृतसत्प्रतिपक्षलक्षणस्य दलप्रयोजनकथनपूर्वं लक्षणपरिष्करणमेव
अस्य ग्रन्थस्य तात्पर्यम्‌। आदौ सत्यन्तदलमात्रे प्रकृतपक्षतावच्छेदकावच्छिन्नपक्षकत्वस्थाने
यत्किञ्चिद्धर्मावच्छिन्नपक्षकत्वं निवेश्यतां इति आक्षेपं कृत्वा तत्र दोषमभिधाय
पक्षतावच्छेदकावच्छिन्नपक्षकत्वं समर्थितम्‌ । एवं अवच्छेदकत्वं स्वरूपसंबन्धरूपमेव भवतु
इति आक्षेपं कृत्वा अनतिरिक्तवृत्तित्वरूपं तत्‌ इति च समर्थितम्‌ । एवं प्रतिबध्यतावच्छेदकत्वं
स्वरूपसंबन्धरूपमेव इति समर्थितम्‌ । एवं सत्यन्तस्थाने प्रकृतानुमित्यवृत्तित्वमेव निवेश्यतां
256
चतुर्थोऽध्यायः

[[267]]

इत्याक्षिप्य सत्यन्तं समर्थितम्‌ । तथा च कालीशांकरीरीत्यैव सत्प्रतिपक्षग्रन्थस्य व्याख्यानरूपं
परिष्करणं अत्र कृतमिति विभावनीयम्‌ ।
ii)  शतकोटिखण्डनम्‌
“ह्रदो वह्निमान्‌” इत्यत्र वह्न्यभाववह्न्यभावव्याप्यव्याप्योभयवद्‌ध्रदे अतिव्याप्तिवारणाय
प्रतिबन्धकतायां विशिष्टान्तराघटितत्वं निवेशनीयमिति यत्‌ रामशास्त्रिभिरुक्तं तत्‌ असमीचीनं
इति मत्वा तद्दोषवारणाय जनकतायामेव विशिष्टान्तराघटितत्वं निवेशनीयमिति प्रतिपादनपरः
ग्रन्थः ।
iii) शतकोटिमण्डनमुण्डनम्‌
शतकोटिखण्डनग्रन्थः कुरुच्चि रङ्गाचार्येण, शोहत्तूर्‌. विजयराघवाचार्येण च खण्डिते
सति तत्समर्थनाय अयं ग्रन्थः रचितः ।
उक्तग्रन्थत्रयापेक्षया वावदूककुतूहले विशेषः -
सत्प्रतिपक्षपत्राख्यग्रन्थः सत्प्रतिपक्षग्रन्थस्य व्याख्यानरूपः ग्रन्थः । तत्र दलप्रयोजना-
दिकमेव प्रधानतया विवेचितम्‌ ।  शतकोटिखण्डनशतकोटिमण्डनमुण्डनग्रन्थयोः तावत्‌
विशिष्टान्तराघटितत्वं कुत्र निवेशनीयमित्यत्रैव तात्पर्यम्‌ । शतकोटिमण्डनग्रन्थेषु ये प्रश्नाः
आगताः तेषां समाधानमेव तत्र कृतम्‌ । परन्तु वावदूककुतूहलग्रन्थे विशिष्य एकं लक्ष्यं
“वह्न्यभाववद्वह्न्यभावव्याप्यव्याप्यवत्कालीनह्रदः वह्निमान्‌” इत्यत्र वह्न्यभावव्याप्यव्याप्य-
वत्तादृशह्रदे अतिव्याप्तिरूपं स्वीकृत्य तत्समाधानव्याजेन सत्प्रतिपक्षलक्षणस्य निष्कर्षः कृतः।
एतादृशनिष्कर्षः अन्यग्रन्थेषु नोपलभ्यते इति कारणात्‌ इदम्‌  उत्कृष्टं ग्रन्थरत्नम्‌  इति विभावनीयम्‌
इति शम्‌ ।
***
257
चतुर्थोऽध्यायः

[[उपसंहारः]]

258

[[उपसंहारः]]

शोधप्रबन्धेऽस्मिन्‌ वावदूककुतूहलग्रन्थस्य शुद्धाक्षरैः मुद्रणं कृतम्‌ । एवं
प्रतिकोटिविवरणपुरस्सरं ग्रन्थकर्तुः तात्पर्यं सम्यक्‌ विवेचितम्‌ । इदं द्वयमेव प्रकृतशोधप्रबन्धस्य
मुख्यः विषयः । तत्र मया अयं शोधप्रबन्धः अध्यायचतुष्टयेन विभक्तः ।
प्रथमाध्यायसारः
प्रथमाध्यायस्य मुख्यः विषयः भवति ग्रन्थतत्कर्तृणां परिचयः । तत्रादौ क्रोडपत्रस्य
परिचयः विस्तरेण कृतः । क्रोडशब्दार्थोऽपि प्रतिपादितः । तदनन्तरं क्रोडपत्ररचनाकालः
निरूपितः । एवं प्रसिद्धक्रोडपत्रनिर्मातृणां परिचयः संक्षेपेण कृतः तत्कृतग्रन्थानां नामान्यपि
उल्लिखितानि । ततः परं वावदूककुतूहलग्रन्थस्य परिचयः प्रधानपरिष्काराणां परिचयपूर्वकं
कृतः । ततः परं ग्रन्थकर्तुः श्रीकृष्णताताचार्यस्य परिचयः सम्यक्‌ निरूपितः । तत्रैव तेषां
जन्मवृत्तान्तः, विद्दाभ्यासवृत्तान्तः, भगवत्कैकंर्यम्‌, गुरूणां नामानि, ग्रन्थनिर्माणम्‌ इत्यादयः
अंशाः प्रतिपादिताः । ततः परं तैः कृतप्रबन्धानां नामानि एवं तेषां संक्षेपेण परिचयोऽपि विहितः।
ततः परं तेषां विभिन्नेषु शास्त्रेषु प्रसिद्धानां शिष्याणां नामान्यपि उद्धृतानि । ततः परं श्रीमन्नारायणात्‌
प्रकृतग्रन्थकर्तृपुत्रपर्यन्तवंशवृक्षोऽपि प्रदर्शितः । एतदध्यायाध्ययनेन प्रकृतग्रन्थस्य स्वरूपं ज्ञातुं
शक्नुमः एवं ग्रन्थकर्तृविषयकज्ञानमपि प्राप्तुं शक्नुमः ।
द्वितीयाध्यायसारः
सम्पादनाख्यस्य अस्य शोधप्रबन्धस्य मुख्यः भागो भवति द्वितीयाध्यायोऽयम्‌ । अत्रैव
खलु वावदूककुतूहलग्रन्थस्य शुद्धाक्षरैः पाठशोधनपुरस्सरं सुष्ठु सम्पादनं कृतम्‌ । अत्र
259

[[270]]

प्रथमकोटिमारभ्य एकोननवतिकोटिपर्यन्तभागः पूर्वपक्षभागः । अवशिष्टः भागः सिद्धान्तभागः।
तत्र प्रधानपूर्वपक्षो भवति “वह्न्यभाववद्वह्न्यभावव्याप्यव्याप्यवत्कालीनह्रदः वह्निमान्‌” इत्यत्र
वह्न्यभावव्याप्यव्याप्यवत्तादृशह्रदे सत्प्रतिपक्षोन्नायके अतिव्याप्तिः । तद्वारणप्रयासः एव
द्वितीयकोटितः एकोननवतिकोटिपर्यन्तं विहितः । ततः परं नवतिकोटौ सत्प्रतिपक्षलक्षणघटक-
“यद्रूपावच्छिन्नविषयकनिश्चये साध्यवत्ताज्ञानसमानधर्मितावच्छेदककयद्धर्मावच्छिन्नप्रकारता-
शालिज्ञानसामान्यं स्वसमानधर्मितावच्छेदककसाध्यवत्ताज्ञानसामान्यप्रतिबन्धकं तद्धर्मावच्छिन्न-
विषयतानिरूपितप्रकृतपक्षतावच्छेदकावच्छिन्नविषयतानन्तःपातिनी या तादृशधर्मावच्छिन्न-
प्रकारतानिरूपितपक्षतावच्छेदकावच्छिन्नविशेष्यताशाल्यनुमितिजनकतावच्छेदिका विषयता
तच्छून्यत्वस्य” निवेशं कृत्वा उक्तसत्प्रतिपक्षोन्नायके अतिव्याप्तिः वारिता । एवं च अस्मिन्नध्याये
शुद्धाक्षरैः ग्रन्थसम्पादनात्‌ मुद्रणाशुद्धिविरहाच्च पठनकाले सन्देहादिकं न भवति पठनसौकर्यं
च भवति ।
तृतीयाध्यायसारः
तृतीयाध्याये सर्वेषां सुकुमारमतीनामतिगहनग्रन्थस्य तात्पर्यज्ञापनाय एवं स्वबुद्धिविशुद्धये
छायानुसारिव्याख्यानमेकं कृतम्‌ । अस्मिन्नध्याये मूलोक्तपरिष्काराणां यथामति समन्वयः
प्रदर्शितः। एवं यत्र यत्र अनुगमाः प्रदर्शिताः प्रायः तेषां प्रकारविधया निवेशोऽपि विहितः ।
कालीशांकर्यादिपरिष्काराः ये मूले उद्धृताः तेषां व्याख्यानमपि कृतं वर्तते (१८ कोटौ) । एवं
ग्रन्थस्थाप्रामाण्यज्ञानानास्कन्दितत्वानाहार्यत्वाद्दनुगमानामपि समन्वयः प्रदर्शितः । ७०
कोट्युक्तसधर्मितावच्छेदकककल्पापेक्षया सिद्धान्तकल्पे वैलक्षण्यं मूले उक्तप्रायमेव । तथापि
तत्र समन्वयपूर्वकविचारः व्याख्याने विहितः । इयं व्याख्या न प्रतिपङ्‌क्तिसमन्वयरूपिणी
260
उपसंहारः

[[271]]

किन्तु छायानुसारिणी एव । यतोहि प्रतिपङ्‌क्तिसमन्वयपूर्वकव्याख्यानकरणे ग्रन्थबाहुल्यभयात्‌
ईदृशं व्याख्यानं विरचितम्‌ । अनेन व्याख्यानेन मूलतात्पर्यं तु सम्यक्‌ बुद्‌ध्यते ।
चतुर्थाध्यायसारः
एतस्मिन्‌ अध्याये ग्रन्थस्य वैशिष्ट्यं प्रतिपादितम्‌ । आदौ वह्न्यभावव्याप्यव्याप्य-
वत्तादृशह्रदे सत्प्रतिपक्षोन्नायके अतिव्याप्तिवारणाय चन्द्रनारायणप्रभृतिभिः ये परिष्काराः विहिताः
तेषामपेक्षया अस्य ग्रन्थस्य वैलक्षण्यं प्रदर्शितम्‌ । एवं “वह्न्यभाववद्वह्न्यभावव्याप्यव्याप्य-
वत्कालीनह्रदः वह्निमान्‌” इत्यत्र वह्न्यभावव्याप्यव्याप्यवत्तादृशह्रदे अतिव्याप्तिवारणाय तैः
प्रदर्शितानां परिष्काराणां गूढाशयं व्याख्याय लक्षणसमन्वयं कृत्वा ततः परं तदपेक्षया
प्रकृतग्रन्थस्य विशेषः प्रतिपादितः ।  क्वचित्‌ कालीशंकर्यपेक्षया चान्द्रनारायणीयस्य एवं
अवच्छेदकतामालापत्रस्य च वैलक्षण्यं प्रदर्शितम्‌ । ततः परं ग्रन्थकर्तृप्रणीतान्यसत्प्रतिपक्ष-
क्रोडपत्रापेक्षया प्रकृतग्रन्थस्य विशेषः प्रतिपादितः । तेन अयं ग्रन्थः व्यर्थः इति प्रश्नः
दूरोत्सारितः।
एतादृशमहत्त्वपूर्णः ग्रन्थः क्रोडपत्ररसिकानाम्‌ अत्यन्तम्‌ उपकाराय कल्पते इति न
संशयलेशोऽपि। अतः अस्य ग्रन्थस्य प्रकाशनमावश्यकमिति कृत्वा मया शोधप्रबन्धरूपेण
अयं ग्रन्थः स्वीकृतः। एवम्‌ अस्य ग्रन्थस्य तात्पर्यावगमनार्थं व्याख्यानमपि एकम्‌ अपेक्षितमिति
कृत्वा गुरुवर्याणां वचस्स्वीकृत्य तदुक्तक्रममादृत्य एकं व्याख्यानमपि कृतम्‌ । एवं प्रथमाध्याये
ग्रन्थकर्तुः परिचयः एतावता ईदृशविस्तृतरूपेण कुत्रापि नोपलब्धः इदानीं सम्यक्‌ रूपेण
261
उपसंहारः

[[272]]

निरूपितः। एवं च गुरोरनुग्रहबलाच्च कृतोऽयं ग्रन्थः सर्वेषां नैयायिकानां वादकुतूहलिनां च
हृदयङ्गमो भवति इति निश्चप्रचम्‌ ।
एवं च अध्यायचतुष्टयगर्भितः अयं शोधप्रबन्धः वावदूकानां अत्यन्तं मोदायैव कल्पते
इत्यत्र सन्देहलेशोऽपि नास्ति । अतः वावदूककुतूहलम्‌ इति अन्वर्थनामा अयं ग्रन्थः
न्यायशास्त्रीयक्रोडपत्रेषु चूडामणिस्थानीयो  भवति इति गुरून्‌ अभिवन्द्द इमं शोधप्रबन्धं भगवति
श्रीहस्तिशैलशिखरोज्वलपारिजाते श्रीपेरुन्देवीनायिकावल्लभे वरदराजे समर्पयामि ।
***
262
उपसंहारः

[[273]]

उपयुक्तग्रन्थसूची
१. अर्थशास्त्रम्‌ - चौखम्बा, वाराणसी ।
२. अनुमानगादाधरी - चौखम्बा, वाराणसी ।
३. क्रोडपत्रसंग्रहः - विन्ध्येश्वरशास्त्रिप्रसादः ।
४. दाक्षिणात्यक्रोडपत्रसंग्रहः - गोडा. सुब्रह्मण्यशास्त्री ।
५. देशिकप्रवणप्रभावः - अय्या. श्रीकृष्णताताचार्यः ।
६. न्यायसिद्धाञ्जनम्‌  - काञ्ची. श्रीनिवासताताचार्यः ।
(रङ्गरामानुजव्याख्या & रत्नपेटिका सहितम्‌)
७. न्यायसूत्रम्‌ (भाष्यसहितम्‌) - चौखम्बा, वाराणसी ।
८. न्यायमञ्जरी - के.एस.वरदाचार्यः ।
९. न्यायवार्तिकम्‌ - चौखम्बा, वाराणसी ।
१०. न्यायरत्नम्‌ - G.O.M.L., Madras.
११. शतकोटिखण्डनम्‌ (शास्त्रमुक्तावली)- काञ्ची. अनन्ताचार्यः ।
१२. शतकोटिमण्डनखण्डनम्‌ - का.ई.मधुसूदनाचार्यः ।
१३. सत्प्रतिपक्षः (शास्त्रमुक्तावली) - काञ्ची. अनन्ताचार्यः ।
१४. सत्प्रतिपक्षवैभवम्‌  - गोडा. सुब्रह्मण्यशास्त्री ।
१५. सत्प्रतिपक्षपत्रम्‌ - का.ई.मधुसूदनाचार्यः ।
१६. List of Sanskrit Manuscripts in private libraries - Gustav oppert.
१७. Srivenkateswara Oriental Institute Journal - Vol-2 -  S.V.O.R.I., Tirupati.
***
263
उपयुक्तग्रन्थसूची
_